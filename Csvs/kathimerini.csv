site,url,section,title,date,Author,full_text,Media
newsbomb.gr,https://www.kathimerini.gr/society/562557544/dimarchos-ydras-ta-zoa-ergasias-apoteloyn-anagkaiotita/,,Δήμαρχος Υδρας: «Τα ζώα εργασίας αποτελούν αναγκαιότητα»,2023-08-07T18:45:00+03:00,Newsroom,"«Γίνεται 200 χρόνια στο νησί. Δεν παραβιάζεται καμία νομοθεσία και δεν έχει καταγραφεί ουδέποτε περιστατικό κακοποίησης ζώου» υποστήριξε ο Γιώργος Κουκουλάκης Δηλώσεις στον απόηχο των εικόνων με ένα γαϊδουράκι στην Υδρα να μεταφέρει στην πλάτη του ψυγείο, έκανε ο δήμαρχος του νησιού, Γιώργος Κουκουλάκης, υποστηρίζοντας πως τα ζώα εργασίας αποτελούν αναγκαιότητα, προσθέτοντας ότι δεν παραβιάζεται η νομοθεσία. Μιλώντας στην ΕΡΤ, ο δήμαρχος της Υδρας υπογράμμισε ότι δεν πρόκειται για γαϊδούρια, αλλά μουλάρια που μπορούν να σηκώσουν μέχρι 100 κιλά. Σημείωσε δε πως από την προανακριτική εξέταση που διεξήχθη, βρέθηκε ότι το ψυγείο ζύγιζε 67 κιλά, προσθέτοντας πως στο νησί δεν υπάρχει δυνατότητα να μεταφερθεί ούτε άνθρωπος ούτε εμπόρευμα με άλλον τρόπο. «Δεν είναι κάτι που το κάνουμε για τουριστικούς λόγους ή επειδή μας αρέσει. Είναι μια αναγκαιότητα στο νησί, είναι και το δικαίωμά μας στη μετακίνηση αν θέλετε», ανέφερε ο κ. Κουκουλάκης, υποστηρίζοντας πως χωρίς τα «ζώα εργασίας» θα καταρρεύσει η τοπική οικονομία. Ο δήμαρχος Υδρας ανέφερε ότι ένα μουλάρι στοιχίζει 4.000 – 5.000 ευρώ και ο ιδιοκτήτης του το προσέχει. «Γίνεται 200 χρόνια στο νησί. Δεν παραβιάζεται καμία νομοθεσία και δεν έχει καταγραφεί ουδέποτε περιστατικό κακοποίησης ζώου», επέμεινε. Πηγή: ΕΡΤ ",False
newsbomb.gr,https://www.kathimerini.gr/society/562557586/pyrina-metopa-se-tripoli-kai-serres/,,Πύρινα μέτωπα σε Τρίπολη και Σέρρες,2023-08-07T18:10:04+03:00,Newsroom,"Μάχη με τις φλόγες δίνουν επίγειες και εναέριες δυνάμεις της Πυροσβεστικής Μάχη με τις φλόγες δίνουν επίγειες και εναέριες δυνάμεις της Πυροσβεστικής για να θέσουν υπό έλεγχο τις πυρκαγιές που ξέσπασαν τη Δευτέρα σε Τρίπολη και Σέρρες. Στην Τρίπολη, πυρκαγιά ξέσπασε σε δασική έκταση στη θέση Αγιος Βλάσης. Σύμφωνα με την Πυροσβεστική, η φωτιά που βρίσκεται σε εξέλιξη, καίει σε δάσος με πεύκα χωρίς να κινδυνεύει οικισμός, ενώ οι ισχυροί άνεμοι που πνέουν στην περιοχή δεν ευνοούν την επιχείρηση κατάσβεσης. Στο σημείο επιχειρούν 92 πυροσβέστες με 14 οχήματα και έξι πεζοπόρα τμήματα, ενώ από αέρος συνδράμουν έξι αεροσκάφη και τρία ελικόπτερα.   #Πυρκαγιά σε δασική έκταση στην θέση Άγιος Βλάσης Τρίπολης. Επιχειρούν επίγειες και εναέριες δυνάμεις. — Πυροσβεστικό Σώμα (@pyrosvestiki) August 7, 2023 Την ίδια στιγμή, επιχείρηση βρίσκεται σε εξέλιξη και στην περιοχή Βαμβακόφυτο Σερρών, όπου φωτιά ξέσπασε σε αγροτοδασική έκταση.  Στο σημείο επιχειρούν 37 πυροσβέστες, με 12 οχήματα, δύο πεζοπόρα τμήματα και ένα ελικόπτερο. #Πυρκαγιά σε αγροτοδασική έκταση στην περιοχή Βαμβακόφυτο Σερρών. Επιχειρούν 25 #πυροσβέστες με 9 οχήματα και 1 Ε/Π. — Πυροσβεστικό Σώμα (@pyrosvestiki) August 7, 2023 Τέλος, πυρκαγιά ξέσπασε επίσης, μετά τις 5.30 το απόγευμα, στην περιοχή της Αγίας Τριάδας, στη Θεσσαλονίκη. Στο σημείο επιχειρούν 12 πυροσβέστες με πέντε οχήματα. Η φωτιά καίει ξερά χόρτα και δεν απειλεί κατοικημένη περιοχή.  ",False
newsbomb.gr,https://www.kathimerini.gr/society/562557565/to-23-tis-attikis-kaike-kata-ta-epta-teleytaia-chronia/,,Το 23% της Αττικής κάηκε μέσα σε 7 χρόνια,2023-08-07T18:00:20+03:00,Newsroom,"Τα περισσότερα στρέμματα κάηκαν το 2021 από τις πυρκαγιές σε Γεράνεια, Βαρυμπόμπη, Κερατέα, Βίλια Από το 2017 μέχρι και το τέλος Ιουλίου 2023, έντεκα μεγάλες πυρκαγιές έχουν κάψει περισσότερα από 550.000 στρέμματα στην Αττική, σύμφωνα με τις αναφορές από την Υπηρεσία Ταχείας Χαρτογράφησης Copernicus και το Ευρωπαϊκό Παρατηρητήριο για Δασικές Πυρκαγιές (EFFIS), τις οποίες παρουσιάζει το Εθνικό Αστεροσκοπείο Αθηνών/meteo.gr.  Η συνολική επιφάνεια της Περιφέρειας Αττικής (χωρίς την περιοχή της Τροιζηνίας, των νησιών και του Λεκανοπεδίου) είναι 2.500.000 στρέμματα, οπότε υπολογίζεται ότι τα τελευταία επτά έτη το 23% της συνολικής επιφάνειας έχει καεί από δασικές πυρκαγιές. Τα περισσότερα στρέμματα κάηκαν το 2021 από τις πυρκαγιές σε Γεράνεια, Βαρυμπόμπη, Κερατέα, Βίλια (258.700), ενώ ακολουθούν οι φετινές πυρκαγιές στον Κουβαρά και τα Δερβενοχώρια, με βάση την καταμέτρηση ως το τέλος Ιουλίου (156.100), οι πυρκαγιές του 2018 σε Μάτι και Κινέτα (68.800), οι πυρκαγιές του 2022 σε Γλυφάδα και Πεντέλη (32.600) και η πυρκαγιά του 2017 στον Κάλαμο (30.000). Όπως σημειώνεται σε σχετική ανακοίνωση του Αστεροσκοπείου, τα παραπάνω ανησυχητικά στοιχεία για την Αττική υπογραμμίζουν την ανάγκη συνολικού επαναπροσδιορισμού της στρατηγικής διαχείρισης των δασικών πυρκαγιών στη χώρα μας. Ειδικότερα, η διαχείριση των δασικών πυρκαγιών απαιτεί μία ολοκληρωμένη προσέγγιση που θα ενσωματώνει γνώση αιχμής από διαφορετικές επιστήμες, μεταξύ αυτών και η πυρομετεωρολογία. Είναι χαρακτηριστικό πως η εκδήλωση ακραίων δασικών πυρκαγιών περιλαμβάνει τη σύζευξη, την αλληλεπίδραση φωτιάς και ατμόσφαιρας, οπότε είναι αδύνατο να χαραχθεί οποιαδήποτε στρατηγική διαχείρισης δίχως την ενεργό συνεισφορά της μετεωρολογικής γνώσης. Επιπροσθέτως, οι πυρομετεωρολογικές συνθήκες καθορίζουν εάν και πότε τα δασικά καύσιμα θα καταστούν εύφλεκτα, επηρεάζοντας επίσης τα χαρακτηριστικά της εξάπλωσης και της συμπεριφοράς της φωτιάς.  Παρατηρησιακά δίκτυα όπως το δίκτυο αυτόματων μετεωρολογικών σταθμών της μονάδας ΜΕΤΕΟ, καταλήγει η ανακοίνωση, μπορούν να συνεισφέρουν σημαντικά στην κατεύθυνση μιας ολοκληρωμένης, επιστημονικά τεκμηριωμένης στρατηγικής διαχείρισης των δασικών πυρκαγιών στη χώρα μας. Πηγή meteo.gr ",False
newsbomb.gr,https://www.kathimerini.gr/society/562557361/i-megali-diadromi-toy-ntempa-apo-to-mali-sti-filosofiki-athinon/,,Η μεγάλη διαδρομή του Ντέμπα από το Μάλι στη Φιλοσοφική Αθηνών,2023-08-07T17:50:52+03:00,Ελβίρα Κρίθαρη,"Η ιστορία του ασυνόδευτου πρόσφυγα από το Μάλι που έφτασε στην Ελλάδα στην αρχή της εφηβείας του και φέτος κατάφερε να περάσει στις πανελλαδικές στο τμήμα Γαλλικής Φιλολογίας Η φωνή του Ντέμπα βγαίνει με το ζόρι από την άλλη άκρη της γραμμής. Στο ερώτημα για το πώς φαντάζεται τη φοιτητική ζωή που τον περιμένει τον ερχόμενο Σεπτέμβριο απαντάει μονολεκτικά. Απλώς «καλή». Λένε πώς αυτά είναι τα καλύτερα χρόνια, του επισημαίνω. «Δεν ξέρω τίποτα για αυτό. Θα το ανακαλύψω μετά», απαντάει ο Ντέμπα. «Δεν ξέρω τίποτα για το Πανεπιστήμιο, μόνο ότι είναι πάρα πολύ δύσκολο».  Είναι μάλλον εσωστρεφής -έτσι τον περιέγραψε και ο καθηγητής που μαζί περάσαν δυόμισι απίθανα χρόνια προετοιμασίας για τις πανελλήνιες-, αλλά ίσως δεν είναι ούτε εξοικειωμένος με τις συνήθεις επιθυμίες και τις προτεραιότητες των συνομηλίκων του. Όπως και για τα υπόλοιπα προσφυγόπουλα, έτσι και για τον Ντέμπα που έφτασε στην Ελλάδα ασυνόδευτος στην αρχή της εφηβείας του, η πρόσβαση στην εκπαίδευση γίνεται μόνο μετ’ εμποδίων.  Παρόλα αυτά, με λίγη καλή τύχη, αδιάκοπο διάβασμα και επειδή μάλλον οι περιγραφές των καθηγητών του ως «παιδί-φαινόμενο» δεν απέχουν από την πραγματικότητα, ο Ντέμπα πέρασε φέτος στο Τμήμα Γαλλικής Φιλολογίας της Φιλοσοφικής Αθήνας και σκοπεύει να γίνει φιλόλογος. Στο Μάλι όπου γεννήθηκε, η πρόσβαση στην εκπαίδευση είναι για πολλά παιδιά αδύνατη. Η δράση ένοπλων παραστρατιωτικών οργανώσεων στη χώρα αποτελεί μία από τις κύριες αιτίες που τα σχολεία κλείνουν, μαζί με την υποχρηματοδότηση και τη φτώχεια που αναγκάζει τους ανθρώπους να προτεραιοποιήσουν την επιβίωση.  Ο Ντέμπα βρέθηκε αρχικά στο -πάλαι ποτέ-μεγαλύτερο και ασφυκτικότερο προσφυγικό camp: τη Μόρια. Άλλες οικογένειες δεν ήθελαν ένα παιδί μόνο του στη σκηνή τους και έτσι ο Ντέμπα ζούσε για πολλούς μήνες ανάμεσα σε δύο καρέκλες, περιγράφουν οι άνθρωποι που τον γνωρίζουν. Ακολούθησαν μήνες αστεγίας στους δρόμους της Αθήνας, μέχρι που εντοπίστηκε και παραπέμφθηκε σε δομή κατάλληλη για ασυνόδευτους ανήλικους. Στην ΜΚΟ Ευρωπαϊκή Έκφραση -ΕΚΠΕΘΕ, ο Ντέμπα θα γνωρίσει τον καθηγητή Κοσμά Δρακάτο και μαζί του τον Ελευθέριο Βενιζέλο, τον Σωκράτη, την Αντιγόνη και θα διανύσει μια ασύλληπτη απόσταση από τα όρια του αναλφαβητισμού στα προπύλαια της ανώτατης εκπαίδευσης.  Ο Ντέμπα συμμετείχε στις πανελλαδικές εξετάσεις δίνοντας μαζί με τον γενικό πληθυσμό των μαθητών, όλα τα μαθήματα της ομάδας προσανατολισμού ανθρωπιστικών σπουδών, γραπτώς και στα ελληνικά: Αρχαία, Λατινικά, Ιστορία, Γλώσσα και Λογοτεχνία. Ο εκπαιδευτικός Κοσμάς Δρακάτος που ειδικεύεται στη διδασκαλία των ελληνικών ως ξένης γλώσσας τον παρακίνησε να δώσει εξετάσεις αποκρύπτοντάς του, όπως λέει στην «Κ» το απαιτητικό του εγχειρήματος. Όταν ο Ντέμπα πήγε στη δομή ανηλίκων, τον Νοέμβριο του 2020 δεν μίλαγε καθόλου ελληνικά ή αγγλικά και η επικοινωνία τους ξεκίνησε από το μηδέν.  «Κάναμε ασταμάτητα μαθήματα, κάθε μέρα. Ήταν φοβερά συνεπής και καταβρόχθιζε τα πάντα» «Όταν πήγα στο σχολείο για να γράψω το παιδί, υπήρξαν από τη διευθύντρια καλοπροαίρετες ενστάσεις επειδή ο Ντέμπα δεν είχε το πολιτισμικό και εκπαιδευτικό υπόβαθρο για να μπει στην πρώτη λυκείου -στην Ελλάδα τα ασυνόδευτα παιδιά εντάσσονται στο σύστημα εκπαίδευσης με βάση την ηλικία και όχι τις γνώσεις», εξηγεί ο Κοσμάς Δρακάτος. Ο Ντέμπα ήταν λίγο παραπάνω από 15 χρονών, αλλά η διευθύντρια του σχολείου θεώρησε προτιμότερη για εκείνον την 3η Γυμνασίου παρά την Α΄Λυκείου, ώστε να μπορεί να ανταπεξέλθει. «Δεν είχε κάνει ποτέ του μαθηματικά, δεν ήξερε καν ότι υπήρχαν δεινόσαυροι. Θυμάμαι, του δείχναμε τους δεινόσαυρους και δεν το πίστευε. Του λείπανε βασικά πράγματα», λέει ο Κοσμάς Δρακάτος.  Όμως, ο Ντέμπα επέδειξε άσβεστη θέληση για μάθηση. «Του έμαθα το αλφάβητο και όλα τα συμφωνικά συμπλέγματα και ήδη από την 3η-4η ημέρα μπορούσε να διαβάζει όπως εμείς, χωρίς βέβαια να καταλαβαίνει ακόμα», περιγράφει ο καθηγητής. «Κάναμε ασταμάτητα μαθήματα, κάθε μέρα. Ήταν φοβερά συνεπής και καταβρόχθιζε τα πάντα. Τον γράψαμε στο σχολείο στη μέση της σχολικής χρονιάς και μέσα σε έναν χρόνο είχε φτάσει σε επίπεδο Β1. Τότε ήταν που είπαμε να ακολουθήσουμε την ύλη του Λυκείου κανονικά. Περάσαμε σε ένα Γ’ επίπεδο γλώσσας και το παιδί τα καταλάβαινε όλα», προσθέτει ο κ. Δρακάτος.  Κατά τη διάρκεια αυτού του αγώνα δρόμου για να καλυφθεί ύλη που αφορά αιώνες ελληνικής ιστορίας και πολιτισμού, ο Ντέμπα δεν μελετούσε με βαριά καρδιά. «Του άρεσαν όλα πάρα πολύ», λέει ο δάσκαλός του. «Διαβάζαμε Αντιγόνη και ενθουσιαζόταν. Ακόμα και σήμερα θυμάται από τον πρόλογο το κομμάτι με τα όρνια για τα οποία ο νεκρός Πολυνείκης θα ήταν θησαυρός («μα το άθλιο το κορμί του Πολυνείκη / στους πολίτες διαλάλησε, κανένας στη γης να μη το κρύψη ούτε το κλάψη, /μα αθρήνητο και άταφο να τ’ αφήσουν, / γλυκό για τα όρνια θησαυρό», Σοφοκλή Αντιγόνη, 25). «Το χαρακτηριστικό του Ντέμπα ήταν ότι ανακάλυπτε τον κόσμο εκείνη τη στιγμή, δεν ήταν σαν και εμάς, ήδη ποτισμένος στην κουλτούρα αυτή και με την παρθένα ματιά που είχε διάβαζε τα επιχειρήματα της Αντιγόνης και τον έβλεπες να παθιάζεται: “Ναι! Αντιγόνη! Yeah!” Ήταν πολύ αστείο αυτό γιατί κατά κάποιο τρόπο ανατρεπόταν μέσα του το προηγούμενο πιστεύω του και νομίζω αυτό του δημιουργούσε δίψα για μάθηση και για την ίδια τη διαδικασία», λέει ο Κοσμάς Δρακάτος.  Πάντως, στη σύντομη και ντροπαλή τηλεφωνική συνομιλία, ο Ντέμπα είπε πως από όλα τα πρόσωπα των βιβλίων του εκείνο που ξεχώρισε ήταν του Ελευθέριου Βενιζέλου. «Μου άρεσε πάρα πολύ η πολιτική που ασκούσε. Ήταν πολύ έξυπνος και ήξερε καλά τη διεθνή πολιτική», λέει στην «Κ». Από την ύλη της Ιστορίας που ήταν και το αγαπημένο του μάθημα στέκεται λίγο στο Ποντιακό ζήτημα και τη Μικρασιατική Καταστροφή. «Η Μικρασιατική καταστροφή είναι σχεδόν το ίδιο πράγμα με το προσφυγικό τώρα. Τα ίδια πράγματα κάνανε και τότε, καταστρέφανε όλα τα χωριά, οι άνθρωποι φεύγανε, προσπαθούσαν να εγκατασταθούν αλλού», λέει σαν να περιγράφει ιστορίες κοινές στην ελληνική και την αφρικανική ιστορία.  «Τα περισσότερα παιδιά που μένουν σε δομές είτε καταλήγουν στον δρόμο, είτε σε κάποιο camp και εάν είναι αδύναμα σωματικά, όπως ο Ντέμπα, δεν μπορούν να δουλέψουν οικοδομή, ούτε λάντζα. Επομένως, οι πιθανότητες για να καταφέρουν να επιβιώσουν είναι λίγες», λέει ο Κοσμάς Δρακάτος που γνωρίζει το προσφυγικό εκ των έσω. Στον χώρο που μελετούσαν συχνά, στην πολυγλωσσική βιβλιοθήκη του «We Need Books» υπήρχε και ένα κουτί οικονομικής ενίσχυσης -και ακόμα- για την κάλυψη των αναγκών που δεν λύνονται απλώς με το διάβασμα. «Ήταν κολοσσός συναισθηματικής σταθερότητας όλη τη χρονιά και εμψύχωνε και τον συμμαθητή του» Ο Ντέμπα επισημαίνει πως από το διαπολιτισμικό λύκειο στο οποίο φοίτησε, δεν είναι ο μόνος πρόσφυγας που τα κατάφερε στις Πανελλήνιες -άλλα δύο παιδιά θα φοιτήσουν την προσεχή ακαδημαϊκή χρονιά σε σχολές της τριτοβάθμιας εκπαίδευσης. «Ναι, μεν, μένουν με τους γονείς τους, αλλά σε άθλιες συνθήκες. Έσφιξαν το ζωνάρι και τα κατάφεραν», λέει ο συμμαθητής τους που παρά τη συνεσταλμένη φύση του, διατέλεσε πρόεδρος του 15μελούς του σχολείου του. «Αν θες να κερδίσεις ποντάρεις στον Ντέμπα», είχε γράψει ο Κοσμάς Δρακάτος και αυτή ήταν και η άποψη όλων όσων τον γνώριζαν στη δομή. «Ήταν κολοσσός συναισθηματικής σταθερότητας όλη τη χρονιά και εμψύχωνε και τον συμμαθητή του», λέει ο καθηγητής. Ο Ντέμπα έκανε την εντατική προετοιμασία για τις πανελλήνιες μαζί με τον αραβόφωνο Αμάρ. Ο Αμάρ -που έγραψε εντυπωσιακούς βαθμούς για τον λίγο χρόνο που γνωρίζει ελληνικά- δεν πέρασε αυτή τη χρονιά στο Πανεπιστήμιο, έλαβε όμως μια υποτροφία από ιδιωτικό κολλέγιο για να σπουδάσει πολιτικές επιστήμες και θέατρο. Είναι μια ακόμη περίπτωση ενός ταλαντούχου νέου παιδιού με αναξιοποίητες έως τώρα δυνατότητες. Ο Κοσμάς Δρακάτος που ήταν επίσης καθηγητής του διηγείται πως έγραφε επαναλαμβανόμενα, σε ατέλειωτες σελίδες τη φράση «θέλω να κάνω κάτι στη ζωή μου», -τη μόνη που γνώριζε τότε ακόμα, στα ελληνικά.  Ο Ντέμπα, ο Αμάρ και οι συνομήλικοι πρόσφυγες που σημειώνουν σχολικές επιτυχίες μοιάζουν να είναι λίγοι, αλλά είναι ενδεχομένως περισσότεροι των ευκαιριών ένταξης που τους δίνονται. Είναι, άλλωστε, γνωστό πως στις δομές ανηλίκων και στους προσφυγικούς καταυλισμούς της χώρας ενηλικιώνονται, υπό αντίξοες συνθήκες, τα μέλη μιας χαμένης γενιάς.   ",False
newsbomb.gr,https://www.kathimerini.gr/society/562557505/eof-apagoreysi-diakinisis-sympliromatos-diatrofis/,,ΕΟΦ: Απαγόρευση διακίνησης συμπληρώματος διατροφής,2023-08-07T17:20:21+03:00,Newsroom,"Ανιχνεύτηκε μη εγκεκριμένη ουσία Την απαγόρευση διακίνησης και διάθεσης του συμπληρώματος διατροφής FA CORE NEURO 350g με γεύσεις Citrus-Peach, Exotic, Fruit Massage, Lychee και Orange-Mango της εταιρείας FITNESS AUTHORITY Sp.z.o.o. Πολωνίας (παραγωγός), αποφάσισε ο Εθνικός Οργανισμός Φαρμάκων (ΕΟΦ). Σύμφωνα με τον Οργανισμό, στο προϊόν ανιχνεύτηκε η μη εγκεκριμένη ουσία alpha-glycerylphosphorylcholine (GPC), ενώ επισημαίνεται πως η προμήθεια του συγκεκριμένου προϊόντος, το οποίο δεν είναι γνωστοποιημένο στον ΕΟΦ, έγινε από τη Βουλγαρία. Οι επιχειρήσεις που το έχουν προμηθευτεί υποχρεούνται να εφαρμόσουν την απόφαση, η οποία αποτελεί προληπτικό μέτρο για την προάσπιση της Δημόσιας Υγείας, σύμφωνα με τον ΕΟΦ. ",False
newsbomb.gr,https://www.kathimerini.gr/society/562557466/kerkyra-paranomi-chrisi-aigialoy-apo-4-epicheiriseis/,,Κέρκυρα: 4 επιχειρήσεις κατέλαβαν παράνομα αιγιαλό στην ίδια αμμουδιά,2023-08-07T17:04:00+03:00,Newsroom,"Ελεγχοι στoν Κοντογιαλό Τέσσερις επιχειρήσεις οι οποίες χρησιμοποιούσαν χώρους του αιγιαλού χωρίς την απαραίτητη μίσθωση, εντόπισαν κλιμάκια που πραγματοποίησαν ελέγχους στην αμμουδιά του Κοντογιαλού στην Κέρκυρα. Για τις συγκεκριμένες επιχειρήσεις, είτε έχουν ήδη εκδοθεί και επιδοθεί διοικητικά μέτρα, είτε θα εκδοθούν έως την Τετάρτη. Στην παραλία, πέντε επιχειρήσεις βρέθηκαν να λειτουργούν νόμιμα, όπως επίσης και μία επιχείρηση θαλάσσιων μέσων αναψυχής.  Μικτά κλιμάκια του υπουργείου Οικονομικών συνεχίζουν τους ελέγχους σε παραλίες ανά την Ελλάδα, στον απόηχο και των πρόσφατων διαμαρτυριών σε πολλές περιοχές της χώρας. ",False
newsbomb.gr,https://www.kathimerini.gr/society/562557415/pyrkagies-megalos-kindynos-pyrkagias-se-ennia-perifereies-tin-triti/,,Πυρκαγιές: Μεγάλος κίνδυνος σε 9 περιφέρειες την Τρίτη,2023-08-07T16:15:48+03:00,Newsroom,"Πολύ υψηλός κίνδυνος πυρκαγιάς προβλέπεται την Τρίτη σε εννιά περιφέρειες της χώρας Πολύ υψηλός κίνδυνος πυρκαγιάς προβλέπεται την Τρίτη σε εννιά περιφέρειες της χώρας, σύμφωνα με το Χάρτη Πρόβλεψης Κινδύνου Πυρκαγιάς. Σύμφωνα με το χάρτη που εκδίδει η Γενική Γραμματεία Πολιτικής Προστασίας του υπουργείου Κλιματικής Κρίσης και Πολιτικής Προστασίας, πολύ υψηλός κίνδυνος προβλέπεται στις περιφέρειες Αττικής, Στερεάς Ελλάδας, Θεσσαλίας, Πελοποννήσου, Δυτικής Ελλάδας, Ιονίων Νήσων, Κεντρικής Μακεδονίας, Ανατολικής Μακεδονίας και Θράκης καθώς επίσης και Βορείου Αιγαίου. Αναλυτικά οι περιφέρειες:  Αττικής Στερεάς Ελλάδας (Εύβοια συμπεριλαμβανομένης της Σκύρου, Βοιωτία, Φθιώτιδα) Θεσσαλίας (Μαγνησία, Σποράδες) Πελοποννήσου (Μεσσηνία)  Περιφέρεια Δυτικής Ελλάδας (Αχαΐα, Ηλεία) Ιονίων Νήσων Κεντρικής Μακεδονίας (Θεσσαλονίκη, Χαλκιδική, Αγιον Όρος)  Ανατολικής Μακεδονίας και Θράκης (Θάσος, Έβρος συμπεριλαμβανομένης της Σαμοθράκης) Βορείου Αιγαίου (Λήμνος, Λέσβος, Χίος) Η Γενική Γραμματεία Πολιτικής Προστασίας έχει ενημερώσει τις αρμόδιες υπηρεσίες, καθώς και τις Περιφέρειες και τους Δήμους, ώστε να βρίσκονται σε αυξημένη ετοιμότητα πολιτικής προστασίας. ",False
newsbomb.gr,https://www.kathimerini.gr/society/562557373/agios-stefanos-eleytheros-mechri-ti-diki-o-87chronos-poy-katigoreitai-gia-emprismo/,,Άγιος Στέφανος: Ελεύθερος μέχρι τη δίκη ο 87χρονος που κατηγορείται για εμπρησμό,2023-08-07T15:23:23+03:00,Newsroom,"Για τις 22 Αυγούστου αναβλήθηκε η δίκη του 87χρονου που συνελήφθη ενώ προσπαθούσε να βάλει φωτιά σε ξερά χόρτα στον Άγιο Στέφανο Για τις 22 Αυγούστου αναβλήθηκε η δίκη του 87χρονου που συνελήφθη ενώ προσπαθούσε να βάλει φωτιά σε ξερά χόρτα στον Άγιο Στέφανο.  Με την σύσταση της προέδρου του Τριμελούς Αυτόφωρου Πλημμελειοδικείου να απέχει από «έκνομες πράξεις», η δίκη του κατηγορούμενου για εμπρησμό από πρόθεση αναβλήθηκε μετά από αίτημα του ίδιου και προκειμένου να κληθεί στο δικαστήριο να καταθέσει ο γείτονας του 87χρονου, ο οποίος ειδοποίησε τις αρχές όταν τον είδε να επιχειρεί να βάλει φωτιά σε ξερά χόρτα και ανάμεσα σε δέντρα. Ο ηλικιωμένος συνελήφθη επ’ αυτοφώρω από αστυνομικούς της ΔΙΑΣ, λίγα μέτρα μακριά από το σπίτι του στον Άγιο Στέφανο, ενώ επιχειρούσε να βάλει φωτιά σε ξερά χόρτα έχοντας μαζί του εύφλεκτο υγρό. Σύμφωνα με το ΑΠΕ-ΜΠΕ, το δικαστήριο διέταξε την άρση της κράτησης του κατηγορούμενου και λίγο πριν την ολοκλήρωση της διαδικασίας η πρόεδρος κάλεσε τον 87χρονο στο βήμα λέγοντας του, σε αυστηρό τόνο να μην προχωρήσει σε καμία έκνομη πράξη, στο διάστημα που μεσολαβεί μέχρι τη δίκη του. Πρόεδρος: Έχετε βρεθεί κατηγορούμενος για εμπρησμό από πρόθεση. Προσέξτε τις κινήσεις σας από εδώ και πέρα.. Κατηγορούμενος: Κυρία Πρόεδρε δεν έκανα τίποτα…. Πρόεδρος: Άλλα είδαμε εμείς στη δικογραφία ! Μόνο στο σπίτι σας τώρα! Μακριά… Συνήγορος κατηγορούμενου: Στο σπίτι του μπροστά ήταν η φωτιά κυρία Πρόεδρε… ",False
newsbomb.gr,https://www.kathimerini.gr/society/562555393/vlepo-peyko-stin-tileorasi-kai-klaio/,,,,,"Η μυρωδιά τον ακολουθούσε. Είχαν περάσει μήνες από την καταστροφική πυρκαγιά στην Εύβοια, είχαν πέσει βροχές και χιόνια. Ακόμη κι αν η στάχτη είχε ξεπλυθεί, ο Αντώνης Σκούρας ένιωθε ότι ξυπνούσε κάθε πρωί με την οσμή του καμένου. Οσο κι αν ήθελε να αποστασιοποιηθεί ή να ξεχάσει, όλο και κάτι θα του έξυνε την ίδια πληγή. Θυμάται ότι πρόσφατα έβλεπε μια ταινία και έβαλε τα κλάματα όταν η κάμερα έδειξε από ψηλά ένα πυκνό πευκοδάσος. «Συνειδητοποίησα ξανά τι είχαμε», λέει. «Είναι όπως βιώνεις ένα θάνατο. Δεν χάσαμε μόνο ένα δάσος, το περιβάλλον γύρω μας. Χάσαμε τις αναμνήσεις μας». Τον Αύγουστο του 2021 ο κ. Σκούρας βρισκόταν στην παραλία όταν τον ειδοποίησαν ότι καίγεται ο Ρετσινόλακκος. Ηταν το πρώτο χωριό στο οποίο έφτασαν τότε οι φλόγες και ο ίδιος δεν είχε χρόνο για να προετοιμαστεί ή να αντιδράσει, να νιώσει, όπως λέει, ότι κάπως συνεισφέρει. Η πυρκαγιά συνέχισε απτόητη για μέρες, κινήθηκε από τον Ευβοϊκό μέχρι το Αιγαίο και έκαψε 511.854 στρέμματα. Οι αποθήκες με τα γεωργικά εργαλεία και τα μηχανήματα του κ. Σκούρα υπέστησαν μεγάλες φθορές, ωστόσο, πέρα από την οικονομική ζημιά, αυτό που ακόμη τον απασχολεί είναι οι ψυχολογικές επιπτώσεις. «Σε πληγώνει η απώλεια αυτού που θεωρούσες δεδομένο. Με το δάσος είχαμε μια βιωματική σχέση. Δεν ήταν απλά καλλωπιστικό, το θεωρούσαμε μέρος της ζωής μας», λέει. «Κάποια στιγμή σού περνάει από το μυαλό ότι οι γονείς σου κάποτε, όταν μεγαλώσουν, θα πεθάνουν. Δεν μπορείς, όμως, να διανοηθείς το ίδιο για το παιδί σου. Ετσι και εμείς με το δάσος. Μπορεί να είχαμε σκεφτεί ότι θα καεί κάποιο μικρό μέρος του, αλλά δεν περιμέναμε αυτή την καταστροφή». Το ψυχικό αποτύπωμα ενός τραυματικού γεγονότος, όπως η πολυήμερη πυρκαγιά στην Εύβοια, μπορεί να μην είναι εύκολα ανιχνεύσιμο. Αλλωστε, κάθε άνθρωπος επηρεάζεται ή αντιδρά διαφορετικά. Συνήθως, μετά το πρώτο σοκ, εστιάζει στα πρακτικά ζητήματα, στο πώς θα ορθοποδήσει, θα επιδιορθώσει ή θα αποζημιωθεί. Μπορεί να μην υπάρχει άμεσα περιθώριο για να εκφραστεί η θλίψη ή ο θυμός. Μιλώντας με πυρόπληκτους και ειδικούς ψυχικής υγείας που εγκαταστάθηκαν στην Εύβοια, η «Κ» επιχειρεί να εντοπίσει στους κατοίκους τα αθέατα σημάδια της φωτιάς δύο χρόνια μετά. Αρκετοί ειδικοί βρέθηκαν άμεσα στις πληγείσες περιοχές το καλοκαίρι του 2021, παρέχοντας πρώτες βοήθειες ψυχικής υγείας. Στόχος, τότε, ήταν η αποφόρτιση των κατοίκων. Ο ψυχολόγος Χαράλαμπος Κυροδήμος εγκαταστάθηκε στη Λίμνη τον Ιανουάριο του 2022, στο πλαίσιο προγράμματος λειτουργίας κινητών και σταθερών κλιμακίων για την παροχή ψυχοκοινωνικής υποστήριξης στον τοπικό πληθυσμό. Υπό τον συντονισμό της Ομοσπονδίας Φορέων Ψυχοκοινωνικής Αποκατάστασης και Ψυχικής Υγείας «Αργώ», διαφορετικοί φορείς ψυχικής υγείας ανέλαβαν να υλοποιήσουν αυτές τις παρεμβάσεις καλύπτοντας τα χωριά της Bόρειας Εύβοιας. «Η φωτιά ξύπνησε και άλλα ψυχολογικά ζητήματα, που προϋπήρχαν και ίσως κάποιος να μην τα είχε διαχειριστεί ποτέ», λέει ο κ. Κυροδήμος. «Καλύπτουμε μια έλλειψη επαγγελματιών ψυχικής υγείας που υπήρχε στην περιοχή». Δύο χρόνια μετά τη φωτιά, κάποιοι μπορεί να το βιώνουν ακόμη με θυμό. Και σήμερα ακούγεται το «μας έκαψαν» ή «μας άφησαν να καούμε», σε σχέση με την αντίδραση του κρατικού μηχανισμού. Αλλοι κάτοικοι μπορεί να επιδεικνύουν μεγαλύτερη ψυχική ανθεκτικότητα και ορισμένοι να βρίσκονται σε διαδικασία πένθους, όπως μια ωφελούμενη των προγραμμάτων ψυχολογικής υποστήριξης. «Είχε έντονη σύνδεση με τη φύση και το δάσος. Εκεί κατέφευγε και ένιωθε ο εαυτός της, την ανακούφιζε. Πλέον, υπάρχει μια αίσθηση κενού», λέει ο κ. Κυροδήμος. Ως απώλεια βιώνει την καταστροφή του δάσους και η Σαπφώ Παπαθεοδώρου, η οποία το 2021 κατάφερε με τη βοήθεια συγχωριανών της να σώσει δεκάδες ζώα από το κτήμα της. Μιλάει για την προηγούμενη μεγάλη πυρκαγιά που είχε πλήξει την Εύβοια, το 1977, προτού γεννηθεί εκείνη. Λέει ότι ήταν σαν να μεγαλώνει μαζί με το δάσος. «Αισθάνομαι σαν να πέθανε ένας δικός μου άνθρωπος», τονίζει. «Οσο αγχωμένος κι αν ήσουν, πήγαινες εκεί μια βόλτα και ένιωθες όμορφα, ήταν σαν ψυχοθεραπεία». «Είναι όπως βιώνεις ένα θάνατο. Δεν χάσαμε μόνο ένα δάσος, το περιβάλλον γύρω μας. Χάσαμε τις αναμνήσεις μας». Η κοινωνική λειτουργός Βασιλική Μινέλλι-Θωμοπούλου, που δραστηριοποιείται στη Βόρεια Εύβοια, παρατηρεί ότι ο κόσμος σήμερα δεν εξωτερικεύει εύκολα το τραύμα. «Δεν θα μιλήσουν με την πρώτη γι’ αυτό. Μόνο αν τους ρωτήσεις μπορεί να ανοιχτούν και μετά να συγκινηθούν. Είναι σαν να έχει κατασταλάξει ένα συναίσθημα απογοήτευσης», λέει. Πριν από λίγες εβδομάδες παρουσιάστηκε στις Κεχριές μια παράσταση μουσικού θεάτρου, υπό την αιγίδα της Εθνικής Λυρικής Σκηνής, στην οποία συμμετείχαν και ντόπιοι από τις πληγείσες περιοχές. «Σχεδόν όλοι οι θεατές έκλαιγαν. Ξύπνησαν οι μνήμες που είχαμε», λέει ο Γιώργος Φορτοτήρας, κάτοικος Ευβοίας και εθελοντής δασοπυροσβέστης. «Ολοι έχουν τα τραύματά τους. Κάποιοι μπορεί να τα έχουν κρύψει πιο βαθιά». Ο κ. Σκούρας επισημαίνει και πιο μικρές αλλαγές στην καθημερινότητα συντοπιτών του που θεωρεί ότι μπορεί να συνδέονται με τη φωτιά. Μιλάει για μια φίλη του που μετά τη φωτιά και την καταστροφή που υπέστη ο ξενώνας της, κοιμόταν με δυσκολία και κάπνιζε πολύ. «Δεν μπορούσε να το αποδεχθεί. Αρρώστησε από καρκίνο και πέθανε», λέει. «Αλλος φίλος μου άλλαξε τελείως τη διατροφή του κι ενώ πριν έτρωγε υγιεινά, τώρα καταναλώνει ό,τι βρει μπροστά του. Σαν να μην τον νοιάζει πλέον». Διαπιστώνει ότι έχουν περιοριστεί μεταξύ των ντόπιων οι κουβέντες για όσα συνέβησαν τότε, ενώ εντοπίζει και μια αίσθηση παραίτησης σε μερίδα του κόσμου, μια απάθεια για το τι μπορεί να συμβαίνει στο καμένο δάσος. «Εκεί όπου κάποτε φύτρωνε άγρια μέντα, τώρα ξεφυτρώνουν σκουπιδότοποι», λέει χαρακτηριστικά για κάποια σημεία που έχει εντοπίσει το τελευταίο διάστημα. Για τον Βαγγέλη Δήμου, μέλος του Σωματείου Εθελοντών Δασοπυροσβεστών Ελυμνίων, η ζωή μετά την πυρκαγιά σημαίνει να βρίσκεται σε διαρκή κατάστασης ετοιμότητας. «Δεν μπορώ να ηρεμήσω, να αφήσω τον εαυτό μου να χαλαρώσει. Νιώθω ότι πρέπει να είμαι συνέχεια σε εγρήγορση», λέει. Στο σπίτι του έχει πλέον μονίμως έτοιμη μια τσάντα με τη μάσκα, το κράνος και μια αλλαξιά ρούχα εάν χρειαστεί να φύγει σε φωτιά. Ακόμη και στην παραλία θα έχει τον νου του στον ασύρματο, μήπως συμβεί κάτι. Παραδέχεται ότι τον κουράζει αυτή η νέα συνθήκη. «Μόνος μου το επιβάλλω στον εαυτό μου. Αλλά αν συμβεί κάτι και λείπω ή καθυστερήσω; Θα νιώθω άσχημα μετά», τονίζει. Ο Λουκάς Τσαμπάνης, επικεφαλής στην ίδια ομάδα εθελοντών δασοπυροσβεστών, μοιράζεται αντίστοιχη πίεση. «Είμαστε έτοιμοι σε μόνιμη βάση για να μη συμβεί κάτι ξανά. Εχουμε συνέχεια το βλέμμα στο δρόμο μην τυχόν εντοπίσουμε καπνό. Δεν θέλουμε να βιώσουμε το ίδιο», λέει. «Σκεφτόμαστε ότι δεν πρέπει έστω τα επόμενα 15 χρόνια να καούμε ξανά, όσο δύσκολο κι αν είναι αυτό, για να έχουν οι επόμενες γενιές και πάλι δάσος από τη φυσική αναγέννηση». Για όσους υπήρξαν μάρτυρες της καταστροφής στην Εύβοια και την αντικρίζουν καθημερινά στον τόπο τους, οι άλλες μεγάλες πυρκαγιές που ξεσπούν στη χώρα λειτουργούν ως οδυνηρή υπόμνηση. Η κ. Παπαθεοδώρου αναφέρει ότι ο αδερφός της πρόσφατα βρέθηκε στις φωτιές της Αττικής και έλεγε ότι ήταν σαν να ζει τον ίδιο εφιάλτη. «Χάνεις την εμπιστοσύνη σου στο κράτος, είναι μια υπενθύμιση ότι δεν έχουν αλλάξει πολλά. Αμέσως μετά τις φωτιές λέγαμε ότι θα φτιάξουμε στην Εύβοια κάτι καλύτερο, αλλά όσα βλέπεις να συμβαίνουν σου δημιουργούν την αίσθηση ότι χτίζεις κάστρο πάνω στην άμμο», επισημαίνει. Ο κ. Σκούρας λέει ότι η πρώτη του ενστικτώδης αντίδραση μόλις ακούει για φωτιές κάπου μακριά στην Ελλάδα είναι να στρέψει αλλού το βλέμμα. Θέλει να το αποφύγει. Μετά, όμως, επανέρχονται οι αναμνήσεις. Και ο κ. Δήμου επηρεάζεται πλέον διαφορετικά από μια καταστροφή, ακόμη κι αν συμβαίνει μακριά του. «Μπορεί να το βλέπουμε στην τηλεόραση, αλλά εκείνη τη στιγμή μυρίζουμε τη φωτιά στα ρουθούνια μας», λέει. «Σου φέρνει ένταση, το ζεις και το νιώθεις. Είναι σαν να είσαι ξανά φουλ στην αδρεναλίνη, αλλά παράλληλα και πολύ κουρασμένος, ταλαιπωρημένος, πεινασμένος, κι ας βρίσκεσαι στον καναπέ του σπιτιού σου και παρακολουθείς». Δεν χρειάζεται κάποιος να βιώσει από πρώτο χέρι την καταστροφή, να αναμετρηθεί ο ίδιος με τη φωτιά ή να κυνηγηθεί από τις φλόγες για να επηρεαστεί ψυχικά, όπως επισημαίνουν ειδικοί. Οι μεγάλες πυρκαγιές που καίνε ανεξέλεγκτα για ημέρες, οι διαδοχικές εκκενώσεις οικισμών, μπορεί να μεταδώσουν ένα αίσθημα άγχους ή απειλής ακόμη και σε κάποιον που δεν βρίσκεται κοντά στις πληγείσες εκτάσεις. Ενδέχεται, στην επόμενη εκδρομή σε δάσος κάποιος να ψάχνει εάν υπάρχουν δίοδοι διαφυγής, να βρεθεί ξαφνικά σε θέση επαγρύπνησης, σε μια κατάσταση ετοιμότητας, αλλά και καχυποψίας απέναντι στον κρατικό μηχανισμό.  Ο Κωνσταντίνος Ψαρρός, αναπληρωτής καθηγητής Ψυχιατρικής στο Εθνικό Καποδιστριακό Πανεπιστήμιο Αθηνών, επισημαίνει ότι έχουμε συνηθίσει να ζούμε σε ένα περιβάλλον ελεγχόμενο, χωρίς να περιμένουμε ότι κάτι άσχημο μπορεί να συμβεί. Οταν όμως αυτή η καθημερινότητα ανατρέπεται, ακόμη και αν αφορά κάποια άλλη ομάδα ανθρώπων, ενδέχεται να προκληθεί ένα συλλογικό τραύμα. «Οταν βλέπουμε ότι άνθρωποι που βρίσκονταν σε διακοπές στη Ρόδο βιώνουν κάτι εξαιρετικά δυσάρεστο με τις φωτιές, αυτόματα μπορεί να αλλάξει και η δική μας κανονικότητα, να ανατραπεί η αίσθηση ασφάλειας και να σκεφτούμε μήπως αύριο βρεθούμε σε αντίστοιχη θέση», λέει και προσθέτει πως αφενός πρέπει να ενδιαφερόμαστε και να ενημερωνόμαστε, αφετέρου η υπερβολική έκθεση μπορεί να λειτουργήσει επιβαρυντικά. «Οταν υπάρχει ένα διάχυτο βίωμα στον μέσο πολίτη ότι το κράτος, οι κρατικοί μηχανισμοί δεν βελτιώνονται και δεν μαθαίνουν από τα λάθη τους, τότε μεγαλώνει η ανασφάλεια». Αντίστοιχα ο Στέλιος Στυλιανίδης, ομότιμος καθηγητής Κοινωνικής Ψυχιατρικής και ψυχαναλυτής, περιγράφει ένα φαύλο κύκλο που «τροφοδοτείται από την αναποτελεσματικότητα και τη θεσμική καχεξία» των αρμοδίων αρχών ενισχύοντας το συλλογικό τραύμα. «Οταν υπάρχει ένα διάχυτο βίωμα στον μέσο πολίτη ότι το κράτος, οι κρατικοί μηχανισμοί δεν βελτιώνονται και δεν μαθαίνουν από τα λάθη τους, τότε μεγαλώνει η ανασφάλεια και καλλιεργείται το υπέδαφος για τη διεύρυνση και εμβάθυνση του συλλογικού τραύματος», υπογραμμίζει. «Μειώνεται δραματικά η ελπίδα ότι κάτι μπορεί να αλλάξει και ενισχύεται το βίωμα της ανημποριάς».  Οι εκδηλώσεις του συλλογικού τραύματος ποικίλλουν. Μπορεί, όπως εξηγεί ο κ. Στυλιανίδης, να εμφανίζεται σαν ψυχικό πάγωμα, σαν διάχυτο άγχος, σαν μια φοβική συμπεριφορά και αίσθηση πως «όπου και να πάμε κινδυνεύουμε» ή σαν μια αντίδραση που τελευταία, μετά και το πολύνεκρο σιδηροδρομικό δυστύχημα των Τεμπών, έχει αποτυπωθεί με τη φράση ότι «στην Ελλάδα ζούμε από τύχη».  ",True
newsbomb.gr,https://www.kathimerini.gr/society/562557268/patra-ston-anakriti-o-35chronos-katigoroymenos-gia-ti-dolofonia-tis-55chronis-theias-toy/,,Πάτρα: Στον ανακριτή ο 35χρονος κατηγορούμενος για τη δολοφονία της 55χρονης θείας του,2023-08-07T14:07:38+03:00,Newsroom,"Στον ανακριτή οδηγείται ο 35χρονος, ο οποίος συνελήφθη για την ανθρωποκτονία της 55χρονης θείας του στην Πάτρα. Ο άνδρας είχε κατηγορηθεί για τη δολοφονία της 53χρονης μητέρας του και αδελφής της 55χρονης. Στον ανακριτή οδηγείται ο 35χρονος, ο οποίος συνελήφθη για την ανθρωποκτονία της 55χρονης θείας του στην Πάτρα. Υπενθυμίζεται ότι, σύμφωνα με την ΕΡΤ, πριν από επτά χρόνια, ο άνδρας είχε κατηγορηθεί για τη δολοφονία της 53χρονης μητέρας του και αδελφής της 55χρονης που δολοφονήθηκε την περασμένη εβδομάδα. Ο συλληφθείς θα απολογηθεί την ερχόμενη Τετάρτη, οπότε και θα διοριστεί συνήγορος υπεράσπισής του. Ο 35χρονος είχε οδηγηθεί ενώπιον των εισαγγελικών αρχών την περασμένη Παρασκευή, οπότε και και του είχε ασκηθεί ποινική δίωξη για ανθρωποκτονία από πρόθεση ενώ σε βάρος εκκρεμούσε και καταδικαστική απόφαση για την άλλη υπόθεση. Εξιχνιάστηκε, άμεσα μετά από ενδελεχή έρευνα των αστυνομικών της Υποδιεύθυνσης Ασφάλειας Πατρών, υπόθεση ανθρωποκτονίας ημεδαπής γυναίκας, που διαπράχθηκε στις 26-7-2023, στην Πάτρα. Για την υπόθεση αυτή, σχηματίσθηκε κακουργηματικού χαρακτήρα δικογραφία για ανθρωποκτονία από πρόθεση, σε βάρος ημεδαπού άνδρα, ο οποίος εντοπίστηκε χθες το πρωί, σε περιοχή της Κορινθίας, από τους αστυνομικούς της Υποδιεύθυνσης Ασφάλειας Πατρών. Ως προς το χρονικό της υπόθεσης, επισημαίνεται ότι στις 27-7-2023 το απόγευμα, στην Πάτρα, η ημεδαπή γυναίκα εντοπίστηκε από οικείο της πρόσωπο νεκρή στην οικία της, φέροντας τραύματα στο κρανίο, στο κεφάλι και στη μετωπιαία χώρα. Στο πλαίσιο μεθοδικών ερευνών, οι αστυνομικοί της Υποδιεύθυνσης Ασφάλειας Πατρών, αφού αξιοποίησαν τα στοιχεία που συνέλεξαν κατά το προανακριτικό τους έργο, ταυτοποίησαν τα πλήρη στοιχεία του κατηγορούμενου. Πιο συγκεκριμένα, από το προανακριτικό υλικό προέκυψε ότι, ο κατηγορούμενος αποχώρησε από την οικία του θύματος στις 26-07-2023 το απόγευμα, μεταμφιεσμένος, φορώντας περούκα, γυαλιά ηλίου, χειρουργική μάσκα, φόρμα εργασίας, τσαντάκι μέσης, σακίδιο πλάτης και γάντια, ενώ στη συνέχεια επιβιβάστηκε σε υπεραστικό λεωφορείο, προκειμένου να μεταβεί σε περιοχή της Κορινθίας. Στο πλαίσιο αναζητήσεων, οι αστυνομικοί της Υποδιεύθυνσης Ασφαλείας Πατρών χθες το πρωί μετέβησαν σε περιοχή της Κορινθίας, όπου εντόπισαν τον κατηγορούμενο να διαμένει σε σταθμευμένο τροχόσπιτο και τον προσήγαγαν για την υπόθεση της ανθρωποκτονίας. Σε έρευνα που ακολούθησε στο τροχόσπιτο του κατηγορούμενου βρέθηκαν και κατασχέθηκαν μια χειρουργική μάσκα, ένα ζευγάρι παπούτσια και ένα τσαντάκι, που φορούσε κατά την διαφυγή του από την οικία του θύματος, καθώς και δύο κινητά τηλέφωνα. Ο κατηγορούμενος συνελήφθη διότι εκκρεμούσε σε βάρος του καταδικαστική απόφαση, ενώ η σχηματισθείσα δικογραφία θα υποβληθεί πρωινές ώρες της σήμερον (4-8-2023) στον Εισαγγελέα Πρωτοδικών Πατρών, για την άσκηση της ποινικής δίωξης. Η προανάκριση και οι έρευνες διενεργούνται από τους αστυνομικούς της Υποδιεύθυνσης Ασφαλείας Πατρών. ",False
newsbomb.gr,https://www.kathimerini.gr/society/562557262/pethane-o-presvis-e-t-kontstantinos-zeppos-syllypitiria-gerapetriti-kai-ypex/,,Πέθανε ο πρέσβης ε.τ. Κωνσταντίνος Ζέππος – Συλλυπητήρια Γεραπετρίτη και ΥΠΕΞ,2023-08-07T13:56:17+03:00,Newsroom,"Την απώλεια του πρέσβεως ε.τ. Κωνσταντίνου Ζέπου, ενός εξαίρετου διπλωμάτη, ο οποίος τίμησε την Ελλάδα και την εκπροσώπησε με αξιοπρέπεια, θρηνεί το υπουργείο Εξωτερικών. Την απώλεια του πρέσβεως ε.τ. Κωνσταντίνου Ζέπου, ενός εξαίρετου διπλωμάτη, ο οποίος τίμησε την Ελλάδα και την εκπροσώπησε με αξιοπρέπεια, θρηνεί το υπουργείο Εξωτερικών. Ο Κωνσταντίνος Ζέπος εισήλθε στη Διπλωματική Υπηρεσία το 1958. Υπηρέτησε, μεταξύ άλλων, στη Λευκωσία, το Λονδίνο και τη Γενεύη. Διετέλεσε αναπληρωτής μόνιμος αντιπρόσωπος της Ελλάδας στην Ευρωπαϊκή Οικονομική Κοινότητα, πρέσβης στο Δουβλίνο και μόνιμος αντιπρόσωπος της Ελλάδας στον Οργανισμό Ηνωμένων Εθνών. Υπήρξε ενεργός πολίτης και οξυδερκής διπλωμάτης, που διακρινόταν για το ήθος, τη νηφαλιότητα και την αφοσίωσή του στην πατρίδα, υπογραμμίζεται στην ανακοίνωση του υπουργείου Εξωτερικών. Ο υπουργός Εξωτερικών, καθώς και σύσσωμη η πολιτική και υπηρεσιακή ηγεσία του Υπουργείου Εξωτερικών, εκφράζουν τα ειλικρινή συλλυπητήριά τους στην οικογένεια και τους οικείους του. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562555405/epaggelma-diacheiristis-airbnb/,,Επάγγελμα διαχειριστής Airbnb,2023-08-07T11:43:44+03:00,Μαριάννα Κακαουνάκη,"Ο φούρνος ως θέρμανση, ο φαντάρος με τα άπλυτα και άλλες ιστορίες τρέλας από την αγορά της βραχυχρόνιας μίσθωσης Πρωτομπήκε στην πλατφόρμα της Airbnb πριν από δέκα χρόνια, αρχικά ως ταξιδιώτης. Είχε καταφέρει να μείνει στο Μαϊάμι στο ρετιρέ ενός νεαρού τραπεζίτη σε ουρανοξύστη και είχε ενθουσιαστεί. Oταν επέστρεψε και είδε πως η πλατφόρμα ήταν ανοικτή και στην Ελλάδα, έβαλε το εξοχικό της οικογένειάς του στα Βασιλικά Ζακύνθου. Οι γονείς του το έμαθαν πολύ αργότερα, όταν προγραμμάτιζαν να φιλοξενήσουν φίλους κι εκείνος τους ενημέρωσε πως ήταν νοικιασμένο. «Δεν τρελάθηκαν με την ιδέα, αλλά το αποδέχτηκαν όταν είδαν ότι ήταν ένα βοήθημα για την οικογένεια εν μέσω της οικονομικής κρίσης», λέει ο Στράτος Ζαφειριάδης στην «Κ». Τότε, ό,τι έμπαινε στον λογαριασμό τους ήταν καθαρό κέρδος. Δεν είχες την υποχρέωση να το δηλώσεις κάπου, άρα δεν είχες καμία φορολογική επιβάρυνση – ο Στράτος επίσης τα έκανε όλα μόνος του. Καθάριζε και υποδεχόταν τους επισκέπτες. Δεν είχε τα έξοδα που έχει πλέον ως διαχειριστής δέκα οικογενειακών ακινήτων στην πλατφόρμα. Εκείνο το διάστημα υπήρχαν στο ελληνικό δίκτυο της Αirbnb μόνο 720 «οικοδεσπότες». Τώρα έχουν ξεπεράσει τις 145.000. Το 2016, ο Στράτος αποφάσισε να δημιουργήσει στο Facebook μια ομάδα αποκλειστικά για τους Eλληνες οικοδεσπότες. Hδη είχαν αρχίσει κάποιοι να βλέπουν την Airbnb ως απειλή – κυρίως ξενοδόχοι. Δημοσιεύσεις εκείνο το διάστημα έκαναν λόγο για παράνομες μισθώσεις και παραοικονομία. Ο Στράτος ανέβαζε στη συγκεκριμένη ομάδα όποια επίσημη ενημέρωση έβρισκε, αλλά και τις εξελίξεις στο εξωτερικό, όπου η πλατφόρμα λειτουργούσε περισσότερα χρόνια και οι κυβερνήσεις είχαν καταλήξει σε ένα πλαίσιο λειτουργίας. Στο μεταξύ, τα ενεργά μέλη της ομάδας στο Facebook είχαν αρχίσει να μοιράζονται εμπειρίες και προβληματισμούς, ζητώντας συμβουλές. Το 2017, ήταν πλέον αδύνατον για τον Στράτο να διαχειριστεί μόνος του τη σελίδα και παρακάλεσε άλλους «οικοδεσπότες», με τους οποίους είχαν γίνει εν τω μεταξύ παρέα, να τον βοηθήσουν. Σήμερα, οκτώ άτομα διαχειρίζονται την ομάδα, που έχει ξεπεράσει τα 52.000 μέλη. «Οι ιστορίες που ακούμε στην κοινότητα, είναι αμέτρητες», τονίζει ο Στράτος. Τον περασμένο χειμώνα, σε ένα από τα ακίνητα ήρθε λογαριασμός ΔΕΗ 800 ευρώ – δεν ήταν από κλιματιστικό αλλά από τον φούρνο. Παρέμεινε ανοικτός, σε λειτουργία για τους δύο μήνες που ήταν νοικιασμένο, για να… ζεσταίνει την κουζίνα. Σε άλλο διαμέρισμα, εμφανίστηκε φαντάρος με 10 μεγάλες μαύρες σακούλες. Το είχε νοικιάσει για μία μόνο ημέρα με σκοπό να βάλει πλυντήρια. Του Στράτου τού έχει τύχει επισκέπτες να ζητήσουν αποζημίωση γιατί είδαν… φαντάσματα. Αλλοι έμπλεξαν όταν δέχτηκαν να γίνει παράταση εκτός πλατφόρμας και χρειάστηκε αστυνομία για να τους βγάλουν. Πέρα από τουρίστες συναντούν και ζευγάρια που βρίσκονται στα κρυφά (το καταλαβαίνουν όταν ζητούν να μην τους αφήσουν κριτική) ή προσφάτως διαζευγμένους. «Αυτοί, οι ψηφιακοί νομάδες και κυρίως οι Ελληνες του εξωτερικού που επέστρεψαν για να δουλέψουν από εδώ στα χρόνια της COVID μας έσωσαν την περίοδο που ο τουρισμός είχε κλείσει», σημειώνει η Ελισάβετ. Φιλόλογος στο επάγγελμα, σήμερα ασχολείται επαγγελματικά με τη διαχείριση 42 σπιτιών στην πλατφόρμα. Ξεκίνησε το 2017, όταν πρότεινε σε ένα φίλο της που ζούσε στο εξωτερικό να του ανεβάσει το διαμέρισμά του στην Αθήνα, το οποίο παρέμενε κλειστό. Σήμερα, δέκα από τα ακίνητά της ανήκουν σε ανθρώπους που εργάζονται στο εξωτερικό (η Airbnb ήταν η λύση ώστε όταν επιστρέφουν να μένουν εκεί). Είκοσι διαμερίσματα είναι Τούρκων που τα αγόρασαν μέσω του προγράμματος Golden Visa και τα υπόλοιπα είναι είτε επενδύσεις Ελλήνων είτε κατοικίες ανθρώπων που θέλουν να βγάλουν ένα έξτρα εισόδημα. «Μια αρχαιολόγος έφυγε σε μια ανασκαφή και “άνοιξε” το σπίτι της για 20 ημέρες. Με αυτά τα χρήματα ελπίζει πως θα πληρώσει τον ΕΝΦΙΑ». H διαδικτυακή κοινότητα των Ελλήνων που δραστηριοποιούνται ως «οικοδεσπότες» αριθμεί ήδη 52.000 μέλη. Η Ελισάβετ σε ένα τετράδιο σημειώνει το μηνιαίο πρόγραμμα για όλα της τα σπίτια και αναλαμβάνει τα πάντα και ό,τι απρόοπτο συμβεί. Την τελευταία εβδομάδα μόνο χρειάστηκε να βρει άκρη με τη ΔΕΗ επειδή είχε κοπεί το ρεύμα σε ένα διαμέρισμα, να επισκευάσει ένα πλυντήριο που είχε χαλάσει, να καθαρίσει η ίδια όταν τελευταία στιγμή μια καθαρίστρια δεν εμφανίστηκε. Το μόνο που κάνουν οι ιδιοκτήτες είναι να της δίνουν τον ΑΜΑ (αριθμό μητρώου) που χρειάζεται για να μπει το σπίτι στην πλατφόρμα, τα κλειδιά και το 10% από κάθε κράτηση – ως αμοιβή της. Επειδή όμως δεν έχει κάποια εταιρεία ή τρόπο να κόψει τιμολόγιο, τα χρήματά της, «μαύρα», της τα δίνουν είτε μετρητά όταν συγκεντρώνεται ένα ποσό ή της πληρώνουν κάποιον άσχετο, δικό της, λογαριασμό. Πάντως, σχεδόν καθημερινά απορρίπτει νέες προτάσεις συνεργασίας. «Ειδικά φέτος το καλοκαίρι, πολλοί επέστρεψαν στην πλατφόρμα ύστερα από ένα διάλειμμα τα χρόνια της COVID. Ο ανταγωνισμός πλέον είναι τεράστιος», υπογραμμίζει. «Υπάρχουν περιοχές που δεν τραβάνε, οι τιμές εκεί είναι αναγκαστικά πολύ χαμηλές. Εξηγώ στους ιδιοκτήτες πως με τη φορολογία, τα έξοδα καθαριότητας και το δικό μου ποσοστό, απλά δεν αξίζει». O μεγαλύτερος πονοκέφαλος, συμφωνούν η Ελισάβετ, o Στράτος, αλλά και δεκάδες μέλη που παραπονιούνται καθημερινά στην ομάδα γι’ αυτό το θέμα, είναι η καθαριότητα. «Η χρέωση είναι πλέον πολύ υψηλή, μπορεί να φτάσει και 20 ευρώ την ώρα στα νησιά και πάλι δεν βρίσκεις κόσμο. Αναλαμβάνουν πολλά σπίτια, τα ξεπετάνε ή συχνά δεν εμφανίζονται και μένεις ξεκρέμαστος», εξηγούν. Αυτή τη δυσκολία αντιμετώπιζε το 2019 στην Αθήνα ο ιδιοκτήτης έξι διαμερισμάτων και όταν το συζήτησε με τον Στέλιο, ο οποίος δούλευε τότε σε ένα κέντρο αισθητικής κάνοντας μασάζ, εκείνος πρότεινε να το κάνει ο ίδιος για έξτρα εισόδημα. Εκτοτε, έχει μπει σε διαμερίσματα που τα είχαν αφήσει πεντακάθαρα και άλλα όμως που ντρέπεται να πει τι έβρισκε μέσα. «Το χειρότερο ήταν όταν το νοίκιαζαν, υποτίθεται, δύο άτομα και καταλάβαινα πως είχαν κάνει πάρτι 100 ατόμων. Εστελνα φωτογραφίες, ο ιδιοκτήτης διαπραγματευόταν αποζημίωση, αλλά εγώ έπρεπε να το καθαρίσω». Ο ίδιος χρέωνε 35 ευρώ για να προετοιμάζει το σπίτι για κάθε κράτηση. Μέσα σε αυτή την τιμή, καθάριζε το ακίνητο, έπλενε και σιδέρωνε τα σεντόνια. Πολλές φορές χρειαζόταν να τα πάρει σπίτι του για να προλάβει ώστε να είναι όλα έτοιμα για τους επόμενους επισκέπτες. «Διεκδίκησα καλύτερα χρήματα, όμως δεν συμφωνήσαμε, οπότε αποφάσισα ότι δεν άξιζε τον κόπο και το άφησα», εξηγεί. Συνεχίζει να ασχολείται με την πλατφόρμα, όμως με άλλο ρόλο. Κάνοντας το κανονικό του επάγγελμα: μασάζ. Ο ίδιος παίρνει 40 ευρώ και ο ιδιοκτήτης χρεώνει 60 ευρώ στον επισκέπτη. Είναι μία από τις πολλές υπηρεσίες που πλέον προσφέρουν. «Το να διαφέρεις είναι το κλειδί για την επιτυχία», έγραψε πρόσφατα ένα μέλος της ομάδας στο Facebook σε ανάρτησή του. Πέρα από την επαγγελματική πλέον ενασχόληση πολλών «οικοδεσποτών» ο Στράτος Ζαφειριάδης θεωρεί πως δημιουργήθηκε ανάγκη για πολλούς νέους κλάδους (οδηγοί, συνεργεία ανακαινίσεων, λογιστές, συνεργεία καθαρισμού) ενώ παράλληλα ολόκληρες γειτονιές έχουν μεταμορφωθεί προς το καλύτερο. Δίνει ως παράδειγμα το Κουκάκι: «Ανοιξαν τόσα όμορφα μαγαζιά, ανακαινίστηκαν διαμερίσματα που ήταν κλειδωμένα για χρόνια. Αυτό μόνο καλό μπορεί να είναι», τονίζει. Σύμφωνα με στοιχεία της Airbnb, μέσα σε ένα χρόνο (το 2015) το Κουκάκι είχε αύξηση στις κρατήσεις 800%. Αντίστοιχες αυξήσεις και σε άλλες γειτονιές είχαν ως αποτέλεσμα τα λιγοστά διαθέσιμα σπίτια για μακροχρόνια μίσθωση να είναι απλησίαστα. «Το καταλαβαίνω· όμως, υπάρχουν άλλες γειτονιές στην Αττική όπου μπορεί να βρει κανείς σπίτι, δεν είναι αναγκαστικό να μείνουν όλοι στο Κουκάκι ή στο Παγκράτι», απαντά.  Οι αντιδράσεις που προέκυψαν σε πολλές πολυκατοικίες έφτασαν μέχρι τις αίθουσες δικαστηρίου. Η δικηγόρος Δάφνη Μπατσαρά ανέλαβε την εκπροσώπηση ενός «οικοδεσπότη» διαμερίσματος στην πλατεία Βικτωρίας, σε μία από τις πρώτες αγωγές. «Οι υπόλοιποι ιδιοκτήτες επέμειναν πως δούλευε το διαμέρισμα σαν πανσιόν, κάτι που απαγορεύεται από καταστατικό της πολυκατοικίας που είχε συνταχτεί το 1960. Iσχυρίζονταν ότι η συχνή χρήση καταστρέφει το ασανσέρ αλλά και πως το να κυκλοφορούν τα κλειδιά της εισόδου μεταξύ αγνώστων είναι επικίνδυνο». Ο δικαστής έκρινε υπέρ της χρήσης Airbnb, πως πρόκειται για αστική μίσθωση (λέγοντας, μεταξύ άλλων, ότι το ασανσέρ χρησιμοποιείται αντίστοιχα και από γραφεία που λειτουργούσαν στην πολυκατοικία, αλλά και πως δεν τίθεται θέμα ασφάλειας αφού η κλειδαριά της κεντρικής εισόδου δεν είναι ασφαλείας σε μια ήδη «δύσκολη» γειτονιά).  Η απόφαση εκείνη είχε δώσει ανάσα στους «οικοδεσπότες» που εμπλέκονται σε αντίστοιχες διενέξεις (δικαστικές και μη), αλλά μέσα στον ίδιο χρόνο βγήκαν άλλες δύο, αντίθετες, αποφάσεις. «Η μία αφορούσε διαμέρισμα σε συγκρότημα στη Χαλκιδική, όπου ο ιδιοκτήτης ύστερα από συμβουλή λογιστή –και χωρίς να απαιτείται– είχε εκδώσει σήμα του ΕΟΤ και άρα κρίθηκε ως επαγγελματική μίσθωση που από το καταστατικό του συγκροτήματος απαγορευόταν. Στη δεύτερη περίπτωση, στο Ναύπλιο, οι ιδιοκτήτες δεν είχαν τη δυνατότητα να παρευρεθούν στο δικαστήριο, δικάστηκαν ερήμην και έχασαν», σημειώνει η κ. Μπατσαρά, η οποία επιμένει ότι θα πρέπει να κριθεί μια τέτοια υπόθεση στον Aρειο Πάγο, ώστε να λήξει αυτό το θέμα.  Oσον αφορά τα νέα μέτρα που ακούγεται ότι θα επιβάλει η κυβέρνηση –μεταξύ άλλων, διαχωρισμός επαγγελματιών και ιδιωτών που έχουν μέχρι δύο ακίνητα ή ανώτατο όριο ημερών, κατά τις οποίες θα μπορεί να διατίθεται ετησίως ένα ακίνητο– η δικηγόρος είναι επιφυλακτική, καθώς όπως λέει κατά καιρούς προαναγγέλλουν οι εκάστοτε κυβερνήσεις διάφορους περιορισμούς, που ωστόσο τελικά δεν εφαρμόζονται. Πάντως η ίδια εκπροσωπεί δύο εταιρείες που έχουν ολόκληρες πολυκατοικίες με διαμερίσματα που διατίθενται στην Airbnb και πριν από έξι μήνες κλήθηκαν από τον Δήμο Αθηναίων να πληρώσουν τέλη παρεπιδημούντων (0,5% επί του τζίρου) σαν να ήταν ξενοδοχεία και μάλιστα αναδρομικά σε βάθος πενταετίας. «Αυτά τα τέλη αφορούν ξενοδοχεία, τα οποία με τη σειρά τους περνούν το κόστος στον πελάτη. Αυτό όμως δεν συμβαίνει στην περίπτωση των πελατών μου. Ενας επιχειρηματίας πρέπει να είναι σε θέση να γνωρίζει τι κόστος θα έχει και να προγραμματίζει ανάλογα», υπογραμμίζει.  Και οι δύο υποθέσεις έχουν συζητηθεί στο διοικητικό δικαστήριο (γνωρίζει πως υπάρχουν και άλλες), αλλά μέχρι να βγουν οι αποφάσεις και όσο εκκρεμούν οι βεβαιωμένες οφειλές, οι πελάτες της δεν μπορούν να βγάλουν φορολογική ενημερότητα. «Πρόκειται για μια αυθαίρετη απόφαση, αφού ο ισχύων νόμος είναι σαφής. Μπορείς να εκμεταλλευθείς το ακίνητό σου με βραχυχρόνια αστική μίσθωση», επιμένει. Τονίζει, βέβαια, πως αυτό ισχύει εφόσον το μόνο που παρέχεται είναι διαμέρισμα και κλινοσκεπάσματα. «Από τη στιγμή που δίνεται οποιαδήποτε άλλη παροχή με αποδοχές, τότε φεύγουμε από την αστική μίσθωση και ο νόμος δεν σε καλύπτει».  Παρότι στις υποθέσεις που αναλαμβάνει «υποστηρίζει» την Airbnb, συμφωνεί πως πρέπει να υπάρχει έλεγχος, αλλά και μέτρα. «Θα πρέπει, όμως, πρώτα να γίνει μια πραγματική, ουσιαστική διαβούλευση με τους εμπλεκομένους. Κάτι που μέχρι στιγμής δεν έχει γίνει», καταλήγει.  ",True
newsbomb.gr,https://www.kathimerini.gr/society/562557151/thessaloniki-peripoy-300-skeyasmata-leipoyn-apo-ta-farmakeia-symfona-me-ton-fsth/,,"Θεσσαλονίκη: Περίπου 300 σκευάσματα λείπουν από τα φαρμακεία, σύμφωνα με τον ΦΣΘ",2023-08-07T11:33:24+03:00,Newsroom,"Ανησυχία ότι η κατάσταση θα δυσκολέψει λόγω του καλοκαιριού, καθώς υπάρχει κίνδυνος τα αποθέματα να μην επαρκούν Περίπου 300 σκευάσματα για τον σακχαρώδη διαβήτη, την υπέρταση, την καρδιά, το αναπνευστικό, αλλά και αντιβιοτικά και αντιφλεγμονώδη λείπουν αυτή τη στιγμή από τα ράφια των φαρμακείων, σύμφωνα με τον Φαρμακευτικό Σύλλογο Θεσσαλονίκης (ΦΣΘ), ο οποίος εκφράζει ανησυχία ότι η κατάσταση θα δυσκολέψει καθώς λόγω του καλοκαιριού, οι εταιρείες κλείνουν για διακοπές και είναι ορατός ο κίνδυνος τα αποθέματα που υπάρχουν να μην επαρκούν για να καλύψουν τις ανάγκες. «Οι ελλείψεις φαρμάκων είναι ένα χρόνιο πρόβλημα που αφορά κατά κύριο λόγο σκευάσματα πολυεθνικών εταιρειών, τα οποία πωλούνται στη χώρα μας σε τιμές πολύ πιο χαμηλές σε σύγκριση με το εξωτερικό, γεγονός που αυξάνει κατακόρυφα το εξαγωγικό ενδιαφέρον τους. Αποτέλεσμα είναι να εξάγονται σε άλλες χώρες με στόχο το κέρδος, αφήνοντας ακάλυπτους τους Έλληνες ασθενείς και θέτοντας σε κίνδυνο τη δημόσια υγεία. Δυστυχώς κάποιοι επιμένουν να ξεχνούν ότι το φάρμακο δεν είναι εμπόρευμα, αλλά αγαθό. Αυτός, άλλωστε, είναι και ο λόγος που η τιμολόγησή του δεν ακολουθεί τους κανόνες της αγοράς», επισημαίνει σε σημερινή του ανακοίνωση ο ΦΣΘ. Παράλληλα τονίζει ότι «μικρή ανάσα έδωσε η πρόσφατη απόφαση του ΕΟΦ για απαγόρευση εξαγωγών άνω των 200 φαρμάκων, η οποία οδήγησε και σε έντονη αντιπαράθεση μεταξύ φαρμακαποθηκάριων και φαρμακοποιών. Πιστεύουμε ότι η απαγόρευση εξαγωγών πρέπει να επεκταθεί και σε άλλα φάρμακα, ενώ αναφορικά με το κλείσιμο των εταιρειών για την περίοδο του καλοκαιριού, θα μπορούσε να γίνεται με τέτοιο τρόπο ώστε να μην διαταράσσεται η ομαλή προμήθεια των φαρμακαποθηκών και κατ’ επέκταση των φαρμακείων». Ο ΦΣΘ έχει προτείνει λύσεις όπως η απαγόρευση παράλληλων εξαγωγών για διάστημα μεγαλύτερο του ενός έτους, η ουσιαστική διεξαγωγή ελέγχων από τις αρχές, η καλύτερη διαχείριση των αποθεμάτων και η δημιουργία ενός παρατηρητηρίου ελλείψεων με καθημερινή ενημέρωση για την κατάσταση που επικρατεί, σε συνεργασία με τον Πανελλήνιο Φαρμακευτικό Σύλλογο και τους Συνεταιρισμούς Φαρμακοποιών, αλλά κυρίως με τα φαρμακεία. «Οι πρόσφατες ανακοινώσεις του υπουργείου Υγείας για επιβολή ηλεκτρονικής διαδικασίας δήλωσης αποθεμάτων εκ μέρους των φαρμακαποθηκών είναι προς τη σωστή κατεύθυνση, εφόσον υλοποιηθεί. Στόχος όλων μας οφείλει να είναι η διασφάλιση της πρόσβασης των ασθενών στο αναγκαίο για τη θεραπεία τους φάρμακο, τη στιγμή που το χρειάζονται και η προστασία της δημόσιας υγείας» καταλήγει ο ΦΣΘ. ",False
newsbomb.gr,https://www.kathimerini.gr/society/562557124/i-toyrkia-exagei-drones-sti-saoydiki-aravia/,,Η Τουρκία εξάγει drones στη Σαουδική Αραβία,2023-08-07T11:21:47+03:00,Newsroom,"Τι προβλέπει η συμφωνία των 7 δισ. ευρώ Η Σαουδική Αραβία υπέγραψε στρατηγική συμφωνία με την τουρκική αμυντική βιομηχανία Baykar Tech για την παραγωγή στο βασίλειο τηλεκατευθυνόμενων μη επανδρωμένων αεροσκαφών, έκανε γνωστό η κρατική εταιρεία Saudi Arabian Military Industries (SAMI) μέσω των social media. Η συμφωνία θα «μεγεθύνει τον ρόλο της SAMI στην υποστήριξη της εθνικής αμυντικής βιομηχανίας και στην ενίσχυση των δυνατοτήτων μας», τόνισε η κρατική επιχείρηση. Τον Ιούλιο, το Ριάντ έκλεισε συμφωνία για την αγορά τουρκικών UAVs. Επρόκειτο για τη μεγαλύτερη σύμβαση στην ιστορία για την τουρκική αμυντική βιομηχανία. Η αξία της αναμένεται να φθάσει τα 5 ως 7 δισεκατομμύρια δολάρια. Οι επενδύσεις και ευρύτερα η χρηματοδότηση από μοναρχίες του Κόλπου συνέβαλαν να αμβλυνθεί η πίεση στην τουρκική οικονομία και στα συναλλαγματικά της αποθέματα από το 2021, όταν η Άγκυρα ανέλαβε διπλωματικές πρωτοβουλίες για να αποκαταστήσει τις σχέσεις της με τη Σαουδική Αραβία και τα Ηνωμένα Αραβικά Εμιράτα. Η Τουρκία βρισκόταν σε διένεξη με αυτές τις δυο χώρες για πάνω από μια δεκαετία, κυρίως εξαιτίας του ότι η Άγκυρα στήριξε ισλαμιστικά κινήματα κατά τη διάρκεια της λεγόμενης αραβικής άνοιξης, κι η ένταση κορυφώθηκε όταν δολοφονήθηκε ο σαουδάραβας αρθρογράφος της εφημερίδας Washington Post Τζαμάλ Κασόγκι στο προξενείο της Σαουδικής Αραβίας στην Κωνσταντινούπολη το 2018.   ",False
newsbomb.gr,https://www.kathimerini.gr/society/562557130/rethymno-synelifthi-57chronos-gia-apopeira-anthropoktonias/,,Ρέθυμνο: Συνελήφθη 57χρονος για απόπειρα ανθρωποκτονίας,2023-08-07T11:14:19+03:00,Newsroom,"Πρόκειται για υπόθεση απόπειρας ανθρωποκτονίας τα ξημερώματα της περασμένης Δευτέρας, όταν άγνωστος άνδρας μπήκε σε καφενείο στην Αξό Μυλοποτάμου και πυροβόλησε τον 50χρονο ιδιοκτήτη τραυματίζοντάς τον σοβαρά. Συνελήφθη, από αστυνομικούς της Υποδιεύθυνσης Ασφαλείας Ρεθύμνου, 57χρονος Έλληνας, σε βάρος του οποίου εκκρεμούσε ένταλμα σύλληψης. Ειδικότερα, χθες το μεσημέρι συνελήφθη ο 57χρονος κατόπιν εντάλματος σύλληψης της ανακρίτριας Ρεθύμνου, για απόπειρα ανθρωποκτονίας και για παραβάσεις της νομοθεσίας περί όπλων, πράξεις που έλαβαν χώρα στις 31-07-2023 σε περιοχή του Δήμου Μυλοποτάμου, συγκεκριμένα στην Αξό. Πρόκειται για υπόθεση απόπειρας ανθρωποκτονίας τα ξημερώματα της περασμένης Δευτέρας, όταν άγνωστος άνδρας μπήκε σε καφενείο στην Αξό Μυλοποτάμου και πυροβόλησε τον 50χρονο ιδιοκτήτη τραυματίζοντάς τον σοβαρά. Επίσης, τραυματίστηκε ελαφρά ακόμη ένας άνδρας, 57 ετών, υπάλληλος του καφενείου. Σύμφωνα με πληροφορίες του ΑΠΕ, οι δύο άνδρες, για μεγάλο χρονικό διάστημα, είχαν διαφωνίες και αντιδικίες για επαγγελματικούς λόγους, καθώς διατηρούν γειτονικά καταστήματα εστίασης στην πλατεία του χωριού. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562555375/poy-den-petyche-i-prolipsi-sta-dasi/,,Πού (δεν) πέτυχε η πρόληψη στα δάση,2023-08-07T10:50:12+03:00,Γιώργος Λιάλιος,"Ο διευθυντής Δασών του υπ. Περιβάλλοντος εξηγεί τα επιτεύγματα, αλλά και τα κενά του μεγάλου προγράμματος «Antinero» Τις προηγούμενες δεκαετίες, οι δασικές υπηρεσίες «αποψιλώθηκαν» από προσωπικό –καθώς δεν αντικαθίσταντο όσοι έβγαιναν σε σύνταξη–, ενώ οι πιστώσεις που δίνονταν για την υλοποίηση αντιπυρικών μελετών ή μελετών διαχείρισης δασών ήταν σχεδόν μηδαμινές. Το πρόγραμμα «Antinero» του υπουργείου Περιβάλλοντος έδωσε για πρώτη φορά από το 2022 σημαντικούς πόρους για έργα πρόληψης και μάλιστα κατά κύριο λόγο με βάση μελέτες των δασαρχείων. Πώς αποτιμάται όμως η εφαρμογή του; Eπιασαν τόπο οι πόροι ή υπήρξαν αστοχίες; Και τι θα γίνει όταν οι πόροι του Ταμείου Ανάκαμψης τελειώσουν; «Είναι αλήθεια ότι τα προηγούμενα χρόνια οι πόροι που δίνονταν στις δασικές υπηρεσίες ήταν ελάχιστοι σε σχέση με τις ανάγκες», εκτιμά ο κ. Βαγγέλης Γκουντούφας, γενικός διευθυντής Δασών και Δασικού Περιβάλλοντος του υπουργείου Περιβάλλοντος. «Με άλλα λόγια δίνονταν κατά μέσον όρο 20.000-30.000 ευρώ ετησίως για καθεμία από τις 103 δασικές υπηρεσίες, ένα ποσό πολύ μικρό σε σχέση με τις πραγματικές ανάγκες». Μετά την καταστροφική πυρκαγιά στη βόρεια Εύβοια, η κυβέρνηση ξεκίνησε την υλοποίηση ενός προγράμματος που ονομάστηκε «Antinero» και χρηματοδοτήθηκε από το Ταμείο Ανάκαμψης. Μέχρι στιγμής έχουν πραγματοποιηθεί τρία προγράμματα: το πρώτο περιλάμβανε 20 συμβάσεις με προϋπολογισμό 31,8 εκατ. ευρώ, ξεκίνησε τον Μάιο του 2022 και ολοκληρώθηκε τον Νοέμβριο της ίδιας χρονιάς. Το δεύτερο αφορούσε 11 συμβάσεις με προϋπολογισμό 17,1 εκατ. ευρώ, ξεκίνησε τον Αύγουστο του 2022 και ολοκληρώθηκε στο μεγαλύτερο μέρος του τον φετινό Απρίλιο (εκτός από κάποιες μεμονωμένες περιπτώσεις που ολοκληρώνονται αυτή την περίοδο). Τέλος, η τρίτη φάση του προγράμματος περιλαμβάνει 45 συμβάσεις με προϋπολογισμό 83,2 εκατ. ευρώ, ξεκίνησε τον φετινό Ιούνιο και θα ολοκληρωθεί στο τέλος του έτους. Ποια είναι τα θετικά του προγράμματος αυτού και ποιοι στόχοι του δεν επιτεύχθηκαν; «Με τα έργα του «Antinero» απομακρύνθηκε κρίσιμη δασική ύλη, αυτό που ονομάζουμε “υπόροφος” των δασών, ώστε να μειώσουμε τις πιθανότητες μια έρπουσα πυρκαγιά να μετατραπεί σε επικόρυφη και να εξελιχθεί σε μεγα-πυρκαγιά», εξηγεί ο κ. Γκουντούφας. «Υπάρχουν περιπτώσεις που τα έργα αυτά έσωσαν την κατάσταση: για παράδειγμα, πέρυσι στα Μέγαρα και φέτος στη Μάνδρα και στη Νέα Ερυθραία ξεκίνησε πυρκαγιά αλλά χάρη στον καθαρισμό περιορίστηκε στο έδαφος, την πρόλαβε η Πυροσβεστική και την έσβησε. Μια άλλη ωφέλεια του «Antinero» ήταν ότι συντηρήθηκε το δασικό οδικό δίκτυο ώστε να μπορούν να το χρησιμοποιούν οι επίγειες δυνάμεις και καθαρίστηκαν 3.000 χλμ. αντιπυρικών ζωνών. Εδώ πρέπει όμως να καταρρίψουμε μερικούς μύθους», λέει ο κ. Γκουντούφας. «Κατά πρώτον, έχουμε από τα πιο πυκνά δασικά οδικά δίκτυα, όχι μόνο σε ευρωπαϊκό αλλά και σε παγκόσμιο επίπεδο (περίπου 80.000 χλμ.). Κατά δεύτερον, οι αντιπυρικές ζώνες δεν σταματούν τις φωτιές. Θυμίζω ότι το 2021 η φωτιά στη Βαρυμπόμπη διέσχισε την εθνική οδό με έναν ασθενή άνεμο, ενώ φέτος στη Ρόδο πέρασε πάνω από ένα ρέμα, με κοίτη έως και 430 μέτρα. Ο ρόλος τους είναι να μειώσουν την ένταση της εξάπλωσης, να “κατεβάσουν” τη φλόγα ώστε να δώσουν χρόνο στα επίγεια και εναέρια μέσα να δράσουν». 32.500 χλμ. δασικoύ οδικού δικτύου συντηρήθηκαν στο πλαίσιο του προγράμματος «Antinero», ώστε να μπορούν να το χρησιμοποιούν οι επίγειες δυνάμεις. Καθαρίστηκαν 3.000 χλμ. αντιπυρικών ζωνών. 39 επικίνδυνες περιοχές έχουν καθοριστεί και γι’ αυτές έχουν προκηρυχθεί ειδικά αντιπυρικά σχέδια προϋπολογισμού 8 εκατ. ευρώ. Οι περιοχές επελέγησαν με βάση τα στοιχεία της Πυροσβεστικής. Εκεί όπου το «Antinero» απέτυχε ήταν στην προσπάθειά του να κάνει τους καθαρισμούς δασών αυτοχρηματοδοτούμενους (σύμφωνα με τις εξαγγελίες του υπουργείου Περιβάλλοντος, είχε ζητηθεί από τους αναδόχους να βρουν τρόπους οικονομικής αξιοποίησης της βιομάζας). «Δεν υπήρχε ενδιαφέρον και οι αποστάσεις (σ.σ. στις οποίες πρέπει να μεταφερθεί η βιομάζα, μέχρι κάποια μονάδα) είναι αποτρεπτικές οικονομικά, ιδίως στη Νότια Ελλάδα. Τι θα μπορούσε να γίνει; Μια ιδέα θα μπορούσε να είναι να διατίθεται σε εταιρείες που παράγουν προϊόντα ξύλου ή άλλα προϊόντα από βιομάζα, με την υποχρέωση να μειωθεί η τελική τιμή του προϊόντος και να αναγράφεται ότι η πρώτη ύλη προήλθε από καθαρισμούς. Η ηγεσία του υπουργείου Περιβάλλοντος αναζητάει τρόπους αξιοποίησης της βιομάζας και θα υπάρξουν σχετικές ανακοινώσεις το φθινόπωρο». Μια δεύτερη σοβαρή κριτική που υπήρξε για το «Antinero» (και το ΤΑΙΠΕΔ, που ανέλαβε να αναθέσει τις μελέτες) είναι ότι δεν προχώρησε με ανοιχτούς διαγωνισμούς αλλά με μια κλειστή διαδικασία. «Τα έργα αντιπυρικής προστασίας έχουν επείγοντα χαρακτήρα. Αν προχωρούσαμε με ανοιχτό διαγωνισμό, μπορεί να καταλήγαμε σε έναν κύκλο ατέρμονων δικαστικών προσφυγών. Το ΤΑΙΠΕΔ καλεί σε κάθε πρόσκληση 8-12 εταιρείες – έχει κληθεί το σύνολο των εταιρειών και φορέων που είναι εγγεγραμμένα στο μητρώο έργων πρασίνου, αντίστοιχης τάξης πτυχίου. Δεν υπάρχει θέμα διαφάνειας – αποδεικνύεται από το γεγονός ότι δεν είχαμε καμία διοικητική ή δικαστική προσφυγή», εκτιμά ο κ. Γκουντούφας. Το «Antinero» επισήμως λήγει σε ένα έτος. Τι θα γίνει μετά; «Η κυβέρνηση αποφάσισε να διαθέσει ανάλογες πιστώσεις έως και το 2025, ώστε να δώσει χρόνο να προετοιμαστεί μια άλλη λύση. Hδη ζητήσαμε από τις δασικές υπηρεσίες να στείλουν έως τα τέλη Σεπτεμβρίου τον σχεδιασμό τους για την αντιπυρική περίοδο του 2024, για να δούμε τι θα δρομολογηθεί. Επίσης, εντάξαμε στο νέο ΕΣΠΑ 2021-2027 έργα 60 εκατ. για πρόληψη δασικών πυρκαγιών». Οι πυρκαγιές των τελευταίων ετών, με τραγικότερο παράδειγμα το Μάτι, ανέδειξαν την ανάγκη για μια διαφορετική προσέγγιση στις περιοχές όπου υπάρχει «μείξη» δάσους και άλλων χρήσεων (κατοικίες, τουριστικές εγκαταστάσεις κ.λπ.). «Πλέον έχουμε τα εργαλεία να τις εντοπίσουμε. Εχει κυρωθεί το 90% των δασικών χαρτών όλης της χώρας (το υπόλοιπο είναι αντιρρήσεις επί του χαρακτήρα ή οι λεγόμενες οικιστικές πυκνώσεις). Επιπλέον, χάρη στο «Antinero» έχουμε οριστικούς αναδόχους για αντιπυρικά σχέδια για τις 39 πιο επικίνδυνες περιοχές (προϋπολογισμού 8 εκατ. ευρώ). Οι περιοχές επελέγησαν με βάση τα στοιχεία της Πυροσβεστικής – οι μελέτες θα αφορούν το σύνολο μιας περιοχής και θα εντοπίσουν τα έργα που πρέπει να υλοποιηθούν και τις πιο κρίσιμες ζώνες. Μέσω του «Antinero» δοκιμάζουμε και καινούργια πράγματα, για παράδειγμα στο Σέιχ Σου θα γίνει εμπλουτισμός του δάσους και αντικατάσταση κωνοφόρων με πλατύφυλλα (όπως πλατάνια, βελανιδιές, κουτσουπιές, χαρουπιές) για να έχουμε καλύτερη συμπεριφορά του οικοσυστήματος σε περίπτωση πυρκαγιάς». Ως προερχόμενος και ο ίδιος από τη «μάχιμη» δασική υπηρεσία, ο κ. Γκουντούφας ζητάει να κλείσει η συζήτησή μας με μια αναφορά στη στελέχωση των δασαρχείων. «Ολα όσα λέμε προϋποθέτουν μια ισχυρή δασική υπηρεσία. Ηδη έγινε ο διαγωνισμός ΑΣΕΠ για την πρόσληψη 200 δασολόγων και 200 δασοπόνων και ο στόχος μας είναι να βρίσκονται στις θέσεις τους στις αρχές του 2024. Προβλέπονται ακόμη 50 θέσεις δασοφυλάκων και 50 διοικητικών υπαλλήλων, όπου στόχος μας είναι να βγει η προκήρυξη τον Οκτώβριο. Θα είναι ένα πολύ σημαντικό πρώτο βήμα». 32.500 χλμ. δασικoύ οδικού δικτύου συντηρήθηκαν στο πλαίσιο του προγράμματος «Antinero», ώστε να μπορούν να το χρησιμοποιούν οι επίγειες δυνάμεις.  Καθαρίστηκαν 3.000 χλμ. αντιπυρικών ζωνών. 39 επικίνδυνες περιοχές έχουν καθοριστεί και γι’ αυτές έχουν προκηρυχθεί ειδικά αντιπυρικά σχέδια προϋπολογισμού 8 εκατ. ευρώ. Οι περιοχές επελέγησαν με βάση τα στοιχεία της Πυροσβεστικής. ",False
newsbomb.gr,https://www.kathimerini.gr/society/562557097/ti-anaferoyn-astynomikes-piges-gia-xylodarmo-ilikiomenon-sti-chalkidiki/,,Τι αναφέρουν αστυνομικές πηγές για τον ξυλοδαρμό ηλικιωμένων στη Χαλκιδική,2023-08-07T10:20:23+03:00,Newsroom,"Το περιστατικό έλαβε χώρα τον Ιούνιο του 2022 και για την επίθεση είχαν συλληφθεί τότε τρία άτομα Στο προσκήνιο ήρθε και πάλι η καταγγελία ενός ηλικιωμένου ζευγαριού, ηλικίας 74 και 70 ετών, αντίστοιχα, για τον άγριο ξυλοδαρμό τους από υπεύθυνο παραλιακού καταστήματος. Το περιστατικό, όπως σημειώνουν αστυνομικές πηγές, έλαβε χώρα πριν από ένα χρόνο, και πιο συγκεκριμένα, τον Ιούνιο του 2022. Για την επίθεση,όπως προσθέτουν, είχαν συλληφθεί, εντός των ορίων του αυτοφώρου, τρία άτομα, σε βάρος των οποίων σχηματίστηκε δικογραφία και οδηγήθηκαν στον αρμόδιο Εισαγγελέα. Η ηλικιωμένη είχε υποστηρίξει ότι ο υπάλληλος τους πλησίασε και άρχισε να τους βρίζει, εκτοξεύοντας απειλές όπως «θα σας πνίξω» και «θα σας πετάξω». Σύμφωνα με τις ίδιες καταγγελίες, ο υπεύθυνος δεν σταμάτησε μόνο σε αυτό αλλά άρχισε να τους χτυπάει. Μία λουόμενη που βρισκόταν στο σημείο ειδοποίησε τις Αρχές, ενώ ο 74χρονος διακομίστηκε στο νοσοκομείο με αφόρητους πόνους. Η βιαιότητα των χτυπημάτων ήταν τέτοια που χρειάστηκε να χειρουργηθεί στο γόνατο, ενώ ο γιατρός έμεινε έκπληκτος από τη βαρβαρότητα της επίθεσης, όπως ισχυρίστηκε η ηλικιωμένη. ",False
newsbomb.gr,https://www.kathimerini.gr/society/562557094/kerkyra-ston-eisaggelea-o-italos-mafiozos-ti-tha-ischyristei-gia-na-glitosei-tin-ekdosi/,,Κέρκυρα: Στον εισαγγελέα ο Ιταλός μαφιόζος – Τι θα ισχυριστεί για να «γλιτώσει» την έκδοση,2023-08-07T10:20:22+03:00,Newsroom,"Σύμφωνα με τους δικηγόρους του θα υποστηρίξει ότι δεν κατηγορείται για εγκλήματα του ποινικού αλλά του οικονομικού δικαίου, ενώ θα επικαλεσθεί και οικογενειακούς λόγους Ενώπιον του εισαγγελέα αναμένεται να βρεθεί σήμερα ο 60χρονος Ιταλός μαφιόζος, ο οποίος εντοπίστηκε και συνελήφθη στην Κέρκυρα.  Σύμφωνα με πληροφορίες της ΕΡΤ η οποία επικαλείται τους δικηγόρους του, ο άνδρας φέρεται πως σχεδιάζει να προβάλλει στον εισαγγελέα το επιχείρημα ότι δεν κατηγορείται για εγκλήματα του ποινικού αλλά οικονομικού δικαίου, όπως ξέπλυμα χρήματος.  Συγκεκριμένα, ο Ιταλός θα ισχυριστεί πως κατηγορείται για φορολογικές παραβάσεις, δηλαδή για μια εικονική πτώχευση επιχείρησης και άλλες παραβάσεις οικονομικού χαρακτήρα, οι οποίες σύμφωνα με την ελληνική νομοθεσία έχουν παραγραφεί. Οπως αναφέρει το ρεπορτάζ της ΕΡΤ, βασιζόμενος στα παραπάνω, ο κατηγορούμενος θα αιτηθεί από το δικαστήριο να μην δεχτεί την έκδοσή του. Παρόλα αυτά, εάν εκδοθεί στην Ιταλία, θα εκτίσει ποινή φυλάκισης 14 ετών και τεσσάρων μηνών. Ο δικηγόρος του είπε στο πρακτορείο ειδήσεων AP: «Έχει δημιουργήσει μια νέα οικογένεια στην Ελλάδα… Έχει έναν γιο εννέα ετών και εργάζεται ως μάγειρας για να τα βγάλει πέρα. Πάσχει από καρδιακές παθήσεις. Αν εκδοθεί και η οικογένειά του θα καταστραφεί». Οι αρχές παρακολουθούσαν στενά τις οικονομικές και διαδικτυακές κινήσεις του 60χρονου Ιταλού και «περίμεναν να κάνει αυτό το ένα λάθος». Τον Μάιο, ο Λα Πόρτα δεν κατάφερε να συγκρατήσει τον ενθουσιασμό του όταν η Νάπολη κέρδισε τον πρώτο της τίτλο στη Serie A μετά από 33 χρόνια. Η αστυνομία τον διέκρινε στη φωτογραφία που τραβήχτηκε έξω από ένα εστιατόριο της Κέρκυρας ανάμεσα σε οπαδούς της ομάδας να φορά ένα καπέλο του μπέιζμπολ και να κουνάει ένα πανό με τα γαλανόλευκα χρώματα της ομάδας. Οι ερευνητές ήξεραν ότι είχαν εντοπίσει τον άνθρωπό τους και τον ακολούθησαν στην Ελλάδα. Με λίγη βοήθεια από τους Έλληνες συναδέλφους τους, τον συνέλαβαν την Παρασκευή, ανακοίνωσε η ελληνική αστυνομία. Με πληροφορίες από ΕΡΤ και BBC ",False
newsbomb.gr,https://www.kathimerini.gr/society/562557076/attiki-odos-kleistes-dyo-exodoi-logo-ergasion-sto-odostroma/,,Αττική Οδός: Κλειστές δύο έξοδοι λόγω εργασιών στο οδόστρωμα,2023-08-07T09:54:03+03:00,Newsroom,"Κλειστές λόγω προγραμματισμένων εργασιών βαριάς συντήρησης του οδοστρώματος θα παραμείνουν από τις 22:00 το βράδυ της Δευτέρας 07/08/2023 έως τις 06:00 το πρωί της Τρίτης 08/08/2023: Κατά τη διάρκεια των εν λόγω αποκλεισμών, οι οδηγοί μπορούν εναλλακτικά να επιλέξουν: Για τις κυκλοφοριακές ρυθμίσεις που ισχύουν κατά τμήματα στην Αττική Οδό στο πλαίσιο των εργασιών βαριάς συντήρησης, υπενθυμίζεται ότι υπάρχει συνεχής ενημέρωση στην εταιρική ιστοσελίδα (www.aodos.gr) και στο Twitter (@aodostraffic). Η Αττική Οδός ευχαριστεί θερμά για την κατανόηση και με γνώμονα την ασφάλεια όλων, παρακαλεί τους οδηγούς να επιδεικνύουν ιδιαίτερη προσοχή στη σχετική σήμανση και να τηρούν τα όρια ταχύτητας κατά τις διελεύσεις τους από τα εν λόγω τμήματα. ",False
newsbomb.gr,https://www.kathimerini.gr/society/562557043/ypsilos-kindynos-pyrkagias-logo-ischyron-anemon-apo-simera/,,Υψηλός κίνδυνος πυρκαγιάς λόγω ισχυρών ανέμων από σήμερα,2023-08-07T09:20:47+03:00,Newsroom,"Εκκληση του υπουργού Κλιματικής Κρίσης και Πολιτικής Προστασίας, Βασίλη Κικίλια, για ιδιαίτερη προσοχή Δύσκολη θα είναι η τρέχουσα εβδομάδα σε ό,τι αφορά τις πυρκαγιές, επεσήμανε ο υπουργός Κλιματικής Κρίσης και Πολιτικής Προστασίας, Βασίλης Κικίλιας, τονίζοντας παράλληλα ότι οι περισσότερες πυρκαγιές οφείλονται σε ανθρώπινο χέρι και κάνοντας έκκληση σε πολίτες και φορείς να δείξουν μεγάλη προσοχή. Από τη Δευτέρα, θα έχουμε πολλούς ανέμους, τα γνωστά μελτέμια και σύμφωνα με την Εθνική Μετεωρολογική Υπηρεσία 7, 8, και τοπικά 9 μποφόρ σε πολλές περιοχές της Ελλάδας, είπε ο υπουργός σε συνέντευξή του το πρωί της Κυριακής στο Open, και στο πλαίσιο αυτό ζήτησε την ιδιαίτερη προσοχή όλων των συμπολιτών, των αρμοδίων υπηρεσιών, της τοπικής αυτοδιοίκησης. «Ζούμε στην εποχή της κλιματικής κρίσης και αυτό το βλέπουμε στην Κέρκυρα όπου την προηγούμενη εβδομάδα είχαμε μια μεγάλη πυρκαγιά στο βόρειο μέρος του νησιού και χτες εκδηλώθηκαν ακραία καιρικά φαινόμενα με έντονες βροχές και χαλαζόπτωση», σημείωσε ο υπουργός Κλιματικής Κρίσης και Πολιτικής Προστασίας και πρόσθεσε ότι «δυστυχώς σημαντικό ρόλο παίζει και το ανθρώπινο χέρι». Στο σημείο αυτό ο κ. Κικίλιας ανακοίνωσε τη σύλληψη του 87χρονου για εμπρησμό στον Αγιο Στέφανο. Οπως είπε, συνελήφθη το βράδυ του Σαββάτου επ’ αυτοφόρω με εύφλεκτα υλικά και είχε βάλει φωτιά την οποία πρόλαβαν να κατασβέσουν οι δυνάμεις της Πυροσβεστικής. «Η Πολιτεία δίνει τα κονδύλια κάθε χρόνο εγκαίρως για τους καθαρισμούς και την πυροπροστασία, όσον αφορά στο δημόσιο χώρο, και η τοπική αυτοδιοίκηση με τη σειρά της οφείλει να αξιοποιεί κάθε ευρώ από αυτούς τους πόρους. Πρέπει να υπάρχει έγκαιρος καθαρισμός αλλά και καλύτερος και αποτελεσματικότερος έλεγχος», πρόσθεσε ο κ. Κικίλιας. Μάχη με τις φλόγες συνεχίζουν να δίνουν οι πυροσβεστικές δυνάμεις στον Ολυμπο, στη φωτιά που ξέσπασε χθες σε πευκόφυτη περιοχή, σε δύσβατο σημείο, κοντά στην κοινότητα Καρυάς Ελασσονας. Η φωτιά πλέον καίει κυρίως σε βραχώδη χαράδρα, με την εικόνα να δείχνει βελτιωμενη. Οι πυροσβεστικες δυναμεις παραμένουν στο σημείο και επιχειρούν τα πεζοπορα τμήματα, αλλά και τα εναέρια μέσα με ρίψεις νερού. Οριοθετήθηκε η φωτιά που ξέσπασε σε δασική έκταση στην Αρδεία Ροδόπης. Στην επιχείρηση περιορισμού και κατάσβεσης της φωτιάς συμμετείχαν 63 πυροσβέστες, με τέσσερις ομάδες πεζοπόρων πυροσβεστών, 14 οχήματα καθώς και υδροφόρες του δήμου Κομοτηνής, ενώ από αέρος συνέδραμαν δύο αεροσκάφη και δύο ελικόπτερα της πυροσβεστικής. Η φωτιά ξέσπασε χθες, νωρίς το απόγευμα, σε δύσβατη δασική περιοχή, με τους δυνατούς ανέμους να δυσχεραίνουν το έργο των πυροσβεστών. Δεν κινδύνευσαν κατοικημένες περιοχές. ",False
newsbomb.gr,https://www.kathimerini.gr/society/562557010/agios-stefanos-sto-aytoforo-o-87chronos-poy-katigoreitai-gia-emprismo-apo-prothesi/,,Αγιος Στέφανος: Στο Αυτόφωρο ο 87χρονος που κατηγορείται για εμπρησμό από πρόθεση,2023-08-07T08:25:29+03:00,Newsroom,"Ο ηλικιωμένος, όπως έγινε γνωστό από αστυνομικές πηγές, κατά την εξέτασή του, δήλωσε ότι ήθελε να καθαρίσει τον χώρο από τα ξερά χόρτα. Από το Τριμελές Αυτόφωρο Πλημμελειοδικείο Αθηνών αναμένεται να δικαστεί σήμερα, Δευτέρα 7 Αυγούστου ο 87χρονος στον οποίο ασκήθηκε ποινική δίωξη για εμπρησμό από πρόθεση, στην πλημμεληματική του μορφή και κρατείται στο Αστυνομικό Τμήμα Διονύσου. Ο ηλικιωμένος, όπως έγινε γνωστό από αστυνομικές πηγές, κατά την εξέτασή του, δήλωσε ότι ήθελε να καθαρίσει τον χώρο από τα ξερά χόρτα. Οπως αναφέρει η ΕΡΤ, την αποκάλυψη του θέματος έκανε ο Υπουργός Κλιματικής Κρίσης και Πολιτικής Προστασίας Βασίλης Κικίλιας, ο οποίος ανέφερε ότι η ΕΛ.ΑΣ. τον συνέλαβε επ’ αυτοφώρω να κουβαλά μπιτόνια με βενζίνη και εύφλεκτα υλικά στον Άγιο Στέφανο Αττικής. Μάλιστα, όπως είπε ο κ. Κικίλιας, ο 87χρονος πρόλαβε να βάλει φωτιά, η οποία δεν πρόλαβε να επεκταθεί. Ο 87χρονος, σύμφωνα με την Αστυνομία, έγινε αντιληπτός από έναν 39χρονο κάτοικο της περιοχής, την ώρα που προσπαθούσε να βάλει φωτιά με εύφλεκτο υγρό σε ξερά χόρτα, στην οδό Ηρώων Πολυτεχνείου. Αμέσως ο 39χρονος ειδοποίησε την Άμεση Δράση και λίγα λεπτά αργότερα ο ηλικιωμένος συνελήφθη από αστυνομικούς της Ομάδας ΔΙΑΣ που έσπευσαν στο σημείο. Πηγή: ΕΡΤ ",False
newsbomb.gr,https://www.kathimerini.gr/society/562556995/stratiotiki-thiteia-eykairies-kai-provlimatismoi/,,Στρατιωτική θητεία: «Ευκαιρίες» και προβληματισμοί,2023-08-07T08:14:39+03:00,Σταύρος Ιωαννίδης,"Στόχος του υπουργείου Εθνικής Άμυνας με τις αλλαγές που προωθεί, είναι η αξιοποίηση της στρατιωτικής θητείας για την ανάπτυξη ψηφιακών δεξιοτήτων και τη διασύνδεση με την αγορά εργασίας Το πρόγραμμα «Θητεία – Ευκαιρία» που προωθεί το υπουργείο Εθνικής Άμυνας επιχειρεί να εκσυγχρονίζει τον θεσμό ακολουθώντας το παράδειγμα άλλων κρατών με υποχρεωτική στρατιωτική θητεία, όπως η Φινλανδία και το Ισραήλ.  Οι συζητήσεις όμως, δεν αγγίζουν το κρίσιμο και ιδιαίτερα πολύπλοκο ζήτημα της διάρκειας της στρατιωτικής θητείας. Άλλωστε, έχουν περάσει μόλις δύο χρόνια από την τελευταία σημαντική μεταρρύθμιση, η οποία, όπως επισημαίνουν  ανώτατες στρατιωτικές πηγές δεν αποδίδει τα προσδοκώμενα αποτελέσματα. Το σύστημα που ισχύει σήμερα προβλέπει θητεία δύο ταχυτήτων, ανάλογα με την περιοχή ή τη Μονάδα στην οποία υπηρετεί ο οπλίτης. Τον Μάιο του 2021 με ΚΥΑ των υπουργείων Οικονομικών και Εθνικής Άμυνας η διάρκεια της θητείας ορίστηκε στους δώδεκα μήνες για όσους υπηρετούν στα αστικά κέντρα και την ενδοχώρα και μειώθηκε στους εννέα για όσους επιλέγουν να εκπληρώσουν τις στρατιωτικές τους υποχρεώσεις στον Έβρο, τα νησιά του Βόρειου και Ανατολικού Αιγαίου, την Κύπρο, τις Ειδικές Δυνάμεις και τα πλοία του Στόλου.  Πίσω από την απόφαση της τότε ηγεσίας βρισκόταν η εκτίμηση ότι το «μπόνους» της μειωμένης θητείας θα οδηγούσε περισσότερους οπλίτες στην παραμεθόριο. Με αυτόν τον τρόπο θα στελεχώνονταν νευραλγικές Μονάδες και Φυλάκια των Ενόπλων Δυνάμεων στον Έβρο και τα νησιά όπου παρατηρούνται σημαντικές ελλείψεις σε έμψυχο δυναμικό.  Η πραγματικότητα όμως, έδειξε ότι το εννιάμηνο δεν αποτελεί ουσιαστικό κίνητρο. Σύμφωνα με αρμόδιες πηγές, στα δύο χρόνια που εφαρμόζεται το κλιμακωτό σύστημα το έμψυχο δυναμικό των επίμαχων Μονάδων δεν αυξήθηκε καθόλου ή σε μεμονωμένες περιπτώσεις αυξήθηκε οριακά. Η στελέχωση παραμένει χαμηλή σε μεγάλο αριθμό Μονάδων ενώ μόνο στις Ειδικές Δυνάμεις παρατηρείται μικρή αύξηση. «Η συντριπτική πλειοψηφία προτιμά να υπηρετήσει δώδεκα μήνες στην πόλη παρά εννιά μήνες στα σύνορα» αναφέρει ανώτατη στρατιωτική πηγή στην «Κ», εξηγώντας ότι τα προβλήματα στη στελέχωση μπορούν να αντιμετωπιστούν μόνο με την οριζόντια αύξηση της θητείας και την υποχρεωτική στράτευση στα 18. Σύμφωνα μάλιστα με πληροφορίες της «Κ», προκειμένου να καλυφθούν τα κενά, η στρατιωτική ηγεσία στην αρχική της εισήγηση ζητούσε οριζόντια θητεία 14 μηνών, ωστόσο προκρίθηκε η λύση της κλιμακωτής θητείας. Στόχος του υπουργείου Εθνικής Άμυνας είναι η αξιοποίηση της στρατιωτικής θητείας για την ανάπτυξη ψηφιακών δεξιοτήτων και τη διασύνδεση με την αγορά εργασίας. Όταν δεν θα εκτελούν σκοπιές, ασκήσεις ή υπηρεσίες καθαριότητας, οι οπλίτες θα έχουν τη δυνατότητα να αποκτήσουν νέες δεξιότητες παρακολουθώντας διαδικτυακά σεμινάρια στα οποία θα έχουν πρόσβαση μέσω των τάμπλετ που θα παραλαμβάνουν όταν παρουσιάζονται στα Κέντρα Εκπαίδευσης Νεοσυλλέκτων. Ο βαθμός εμπλοκής των Επιτελείων είναι μικρός και έτσι δεν απαιτείται χρόνος προσαρμογής ενώ η συμμετοχή στο πρόγραμμα δεν είναι υποχρεωτική για τους οπλίτες και θα πραγματοποιείται στον ελεύθερο τους χρόνο.  Το πρόγραμμα αναβάθμισης ψηφιακών δεξιοτήτων στη στρατιωτική θητεία αποτελεί μία από τις δράσεις του Εθνικού Σχεδίου Ανάκαμψης και Ανθεκτικότητας Ελλάδα 2.0 και προβλέπει την προμήθεια 10.000 τάμπλετ και την ανάπτυξη εκπαιδευτικών εργαλείων με μέριμνα του υπουργείου Εθνικής Άμυνας.  Οι αλλαγές στη θητεία πάντως, δεν αρκούν για να αντιμετωπίζουν το ζήτημα της υποστελέχωσης στις Ένοπλες Δυνάμεις, με τα Επιτελεία να πιέζουν για προσλήψεις Επαγγελματιών Οπλιτών (ΕΠΟΠ) και Οπλιτών Βραχείας Ανακατάταξης (ΟΒΑ). Εκτός από τις 1.700 θέσεις που πρόκειται να καλυφθούν εντός του 2023, σύμφωνα με ανώτατες στρατιωτικές πηγές, ακόμη 15.380 θέσεις αναμένεται να προκηρυχθούν σε βάθος τετραετίας.  Την ίδια ώρα, προβληματισμό προκαλεί ο μεγάλος αριθμός κενών θέσεων στις στρατιωτικές σχολές που καταγράφεται για 3η συνεχή χρονιά. Σύμφωνα με έμπειρους αξιωματικούς η έλλειψη ενδιαφέροντος οφείλεται κυρίως στις περιορισμένες οικονομικές προοπτικές, με τη στρατιωτική ηγεσία να θέτει εκ νέου το ζήτημα του Ειδικού Μισθολογίου για τις Ένοπλες Δυνάμεις. ",False
newsbomb.gr,https://www.kathimerini.gr/society/562562797/ektos-schedioy-domisi-kleidi-to-1977-gia-ti-nea-rythmisi/,,Εκτός σχεδίου δόμηση: «Κλειδί» τo 1977 για τη νέα ρύθμιση,2023-08-11T10:00:46+03:00,Γιώργος Λιάλιος,"Παράθυρο για την επανάκαμψη της εκτός σχεδίου δόμησης, μέχρι την ολοκλήρωση του πολεοδομικού σχεδιασμού, αναζητάει η κυβέρνηση, σύμφωνα με όσα λέει στην «Κ» ο αρμόδιος υφυπουργός Περιβάλλοντος Νίκος Ταγαράς Σε αναζήτηση νομικής φόρμουλας, ώστε να ανακάμψει και πάλι η εκτός σχεδίου δόμηση βρίσκεται το υπουργείο Περιβάλλοντος. «Αναζητούμε τη δικαιότερη και ασφαλέστερη μεταβατική λύση, μέχρι την ολοκλήρωση του πολεοδομικού σχεδιασμού», λέει στην «Κ» ο αρμόδιος υφυπουργός Νίκος Ταγαράς. Οπως εξηγεί, οι άξονες που διερευνώνται είναι δύο: η κύρωση –με κάποια κριτήρια– ως «κοινόχρηστου» του οδικού δικτύου που υπήρχε το 1977 βάσει αεροφωτογραφιών (ώστε να διευρυνθεί η δυνατότητα δόμησης με βάση «πρόσωπο» σε κοινόχρηστη οδό). Και να συνδεθεί η «ηλικία» του οικοπέδου με το δικαίωμα δόμησης εκτός σχεδίου, με το να επιτραπεί η δόμηση στα οικόπεδα χωρίς «πρόσωπο» που «δημιουργήθηκαν» πριν από το 2003. Σε κάθε περίπτωση, η όποια ρύθμιση θα πρέπει πρώτα να λάβει την έγκριση του Μεγάρου Μαξίμου, που το προηγούμενο διάστημα δεν έδειξε δεκτικό απέναντι στις επεκτατικές προτάσεις του τεχνικού κόσμου. «Την περίοδο αυτή προσπαθούμε να διαμορφώσουμε μια νομοθετική ρύθμιση, η οποία να μην αποκλίνει από τη φιλοσοφία των αποφάσεων του Συμβουλίου της Επικρατείας, καθώς κατά την άποψή μας αυτή τη στιγμή υπάρχει πρόβλημα», λέει ο κ. Ταγαράς. «Κατ’ αρχάς, η έννοια της κοινόχρηστης οδού (σ.σ. η νομοθεσία απαιτεί το οικόπεδο να έχει συγκεκριμένο «πρόσωπο» σε κοινόχρηστη οδό για να χτιστεί σε εκτός σχεδίου περιοχές) εκλαμβάνεται διαφορετικά πολεοδομικά και διαφορετικά νομικά. Ουσιαστικά, όμως, νομίμως υφιστάμενοι θεωρούνται οι δρόμοι που προϋφίσταντο του 1923, δηλαδή οι παλιοί αγροτικοί δρόμοι. Ομως, την περίοδο εκείνη ούτε αεροφωτογραφίες υπήρχαν για το σύνολο του ελλαδικού χώρου, ούτε συμβόλαια που να τους αναφέρουν ρητά. Επιπλέον, έχουν περάσει 100 χρόνια από τότε, στα οποία οι δήμοι δημιούργησαν δρόμους, από εκεί πέρασαν δίκτυα, φωτισμός κ.ά. Η σκέψη μας λοιπόν είναι η έννοια του κοινόχρηστου να αναχθεί στο 1977, ένα έτος αναφοράς για πολλούς νόμους. Για το έτος αυτό υπάρχουν αεροφωτογραφίες ώστε να κρίνουμε τι ήταν τότε εν τοις πράγμασι κοινόχρηστος δρόμος (όχι μονοπάτια) και με βάση κάποια κριτήρια να θεωρήσουμε τους δρόμους αυτούς κοινόχρηστους, πάντα μεταβατικά, μέχρι να ολοκληρωθεί ο πολεοδομικός σχεδιασμός». Το δεύτερο σημείο που διερευνάται αφορά την «ηλικία» του οικοπέδου, δηλαδή αν ήταν πάντα έτσι ή προέκυψε κάποια χρονική στιγμή από κατατμήσεις μεγαλύτερης έκτασης. «Η νομοθεσία σήμερα δεν επιτρέπει να οικοδομούνται οικόπεδα που προήλθαν από κατάτμηση και είχαν “πρόσωπο” ή πήραν με δουλεία διόδου μετά το 2003. Αυτό που εξετάζουμε είναι αν θα επιτρέψουμε να χτίζονται χωρίς “πρόσωπο” οικόπεδα που “δημιουργήθηκαν” παλαιότερα, λ.χ. πριν από το 1985 ή πριν από το 2003. Είναι και ένα ζήτημα που τέθηκε στις πρόσφατες αποφάσεις του Συμβουλίου της Επικρατείας». «Εξετάζουμε αν θα επιτρέψουμε να χτίζονται χωρίς “πρόσωπο” οικόπεδα που “δημιουργήθηκαν” παλαιότερα, λ.χ. πριν από το 1985 ή πριν από το 2003», τονίζει ο υφυπουργός Περιβάλλοντος. Ερωτώμενος πόθεν προκύπτει το συμπέρασμα αυτό, καθώς στις αποφάσεις του ΣτΕ δεν γίνεται λόγος για την ηλικία «δημιουργίας» του οικοπέδου, αλλά για την ημερομηνία της έναρξης εφαρμογής της νέας νομοθεσίας, ο κ. Ταγαράς εκτιμά ότι η διάκριση με βάση την ηλικία του οικοπέδου είναι απαραίτητη. «Ο χρόνος δημιουργίας του οικοπέδου μάς ενδιαφέρει γιατί αντανακλά την αρτιότητα και την οικοδομησιμότητα. Αρα κατ’ επέκταση έχει σχέση με την ασφάλεια δικαίου και την προστασία των δικαιωμάτων των πολιτών. Σε κάθε περίπτωση, η ρύθμιση που θα προτείνουμε θα είναι μεταβατική και θα πρέπει να αξιολογηθεί, όχι μόνο νομικά, αλλά και πολιτικά σε ανώτατο κυβερνητικό επίπεδο». Πόσο ασφαλές είναι όμως να διευρύνεις το δικαίωμα στην εκτός σχεδίου δόμηση, τη στιγμή που υπάρχει τεράστια πίεση από το real estate, ειδικά στα νησιά; Δεν είναι δεδομένο ότι θα οδηγήσει σε ένα νέο κύμα τσιμεντοποίησης της υπαίθρου, που θα δημιουργήσει τετελεσμένα; «Ναι, είναι αλήθεια ότι το αποτύπωμα της δόμησης είναι μόνιμο. Από την άλλη πλευρά, πόσο σωστό είναι να σταματήσει εντελώς η δόμηση εκτός σχεδίου, ειδικά όταν υπάρχει τόσο έντονο αναπτυξιακό ενδιαφέρον; Εγώ διαφωνώ με τις ρυθμίσεις “ξαφνικού θανάτου”, θέλω τη δικαιότερη και ασφαλέστερη λύση μεταβατικά, μέχρι να τελειώσει ο πολεοδομικός σχεδιασμός». Οπως έχει γράψει η «Κ» σε σειρά ρεπορτάζ, για τη λύση αυτή πιέζει τόσο ο τεχνικός όσο και ο νομικός κόσμος, που «πλήττονται» περισσότερο οικονομικά από τη συγκράτηση της εκτός σχεδίου. Ανώτατοι νομικοί, όμως, έχουν πρόσφατα χαρακτηρίσει την πρόταση αυτή ως ευθέως αντισυνταγματική (βλ. «Κ» 9.6.23), ενώ οι επιστήμονες επισημαίνουν με κάθε ευκαιρία για πόσους πολλούς λόγους έχει έρθει η ώρα να περιοριστεί δραστικά η εκτός σχεδίου δόμηση. Η νομοθετική πρόταση αναμένεται να ολοκληρωθεί έως τον Σεπτέμβριο, οπότε και θα τεθεί –κατ’ αρχάς– υπόψη του πρωθυπουργού και εφόσον πάρει το «πράσινο φως» θα οδηγηθεί στη Βουλή. Ακόμα μια απόφαση, με την οποία ακυρώνονται οικοδομικές άδειες σε οικόπεδα χωρίς «πρόσωπο» σε κοινόχρηστη οδό εξέδωσε το Συμβούλιο της Επικρατείας (ΣτΕ). Με αφορμή υπόθεση σε εκτός σχεδίου περιοχή της Αρτας, παραπέμπει στην πρόσφατη απόφαση για την Πάτμο, τονίζοντας για ακόμη μια φορά ότι από το 1985 (και όχι το 2003) η Πολιτεία απαιτεί τα οικόπεδα να έχουν «πρόσωπο» σε κοινόχρηστη οδό για λόγους δημοσίου συμφέροντος, χωρίς να συναρτά την υποχρέωση αυτή με την «ηλικία» του οικοπέδου. Σύμφωνα με την απόφαση του Ε΄ τμήματος (αρ. 1206/23) στο ΣτΕ προσέφυγαν οι ιδιοκτήτες έκτασης ζητώντας να ακυρωθεί η οικοδομική άδεια που εκδόθηκε για γείτονά τους, υποστηρίζοντας ότι το οικόπεδό του δεν έχει «πρόσωπο» σε νόμιμη κοινόχρηστη οδό. Μάλιστα η πολεοδομία του Δήμου Νικολάου Σκουφά (όπου βρίσκεται το ακίνητο) υποστήριξε ότι δεν χρειαζόταν «πρόσωπο», αρκούσε η ύπαρξη αρτιότητας, καθώς το οικόπεδο «προϋπήρχε» του 2003. Νέα απόφαση ακύρωσης οικοδομικής άδειας από το ανώτατο δικαστήριο για οικόπεδο χωρίς «πρόσωπο» σε κοινόχρηστη οδό. Το ΣτΕ απέρριψε το επιχείρημα της πολεοδομίας, ότι μέχρι το 2003 αρκούσε η αρτιότητα των 4 στρεμμάτων και η υποχρέωση «προσώπου» ισχύει μόνο για τα οικόπεδα που δημιουργήθηκαν (λ.χ. από κατάτμηση) μετά το 2003. Το ΣτΕ διευκρινίζει ότι η προϋπόθεση «προσώπου» δεν θεσπίστηκε για πρώτη φορά το 2003, «διότι αυτή την έννοια είχε εξαρχής η διάταξη του Π.Δ. του 1985. Επομένως και τα εκτός σχεδίου οικόπεδα που δημιουργήθηκαν πριν από την έναρξη του ισχύος του Ν. 3212/2003 είναι δομήσιμα εφόσον διαθέτουν, μεταξύ άλλων, πρόσωπο σε κοινόχρηστο χώρο (δρόμο) νομίμως υφιστάμενο και μη προκύψαντα από ιδιωτική βούληση». Με την αναφορά αυτή το ΣτΕ έρχεται να κλείσει οριστικά το ενδεχόμενο να θεωρούνται άρτια οικόπεδα χωρίς «πρόσωπο» που δημιουργήθηκαν πριν από το 2003. Επίσης, απέρριψε το επιχείρημα ότι τυχόν απόρριψη του δικαιώματος δόμησης έρχεται σε αντίθεση με την Ευρωπαϊκή Σύμβαση Δικαιωμάτων του Ανθρώπου, αλλά και τις αρχές της προστατευόμενης εμπιστοσύνης και της ασφάλειας δικαίου. Οπως σημειώνεται, «ο νομοθέτης ήδη από το 1923 αμέσως ή εμμέσως έθετε περιορισμούς στην εκτός σχεδίου δόμηση, η οποία ειδικώς μετά την έναρξη ισχύος του Συντάγματος του 1975 επιτρέπεται μόνο κατ’ εξαίρεση». Τέλος, ειδική αναφορά γίνεται στις χαρακτηρισμένες ως «αγροτικές» οδούς, σημειώνοντας ότι «σχηματίζονται αποκλειστικώς για τη μεταφορά προϊόντων των καλλιεργούμενων εκτός σχεδίου περιοχών και έχει κριθεί ότι, κοινόχρηστες ή ιδιωτικές, δεν καθιστούν οικοδομήσιμες τις εκτός σχεδίου πόλεως ευρισκόμενες ιδιοκτησίες». ",True
newsbomb.gr,https://www.kathimerini.gr/society/562563463/patriarchis-vartholomaios-den-mas-afinoyn-na-charoyme-ti-leitoyrgia-stin-panagia-soymela/,,Πατριάρχης Βαρθολομαίος: Δεν μας αφήνουν να χαρούμε τη λειτουργία στην Παναγία Σουμελά,2023-08-11T09:49:12+03:00,Newsroom,"Ιδιαίτερα αιχμηρός ήταν ο Οικουμενικός Πατριάρχης Βαρθολομαίος αναφορικά με τις αδικίες που δέχεται το Πατριαρχείο, αλλά και όσων τον μιλούν για παραβίαση της συνθήκης Λωζάννης εξαιτίας της λειτουργίας στην Παναγία Σουμελά τον Δεκαπενταύγουστο. Ιδιαίτερα αιχμηρός ήταν ο Οικουμενικός Πατριάρχης Βαρθολομαίος αναφορικά με τις αδικίες που δέχεται το Πατριαρχείο, αλλά και όσων τον μιλούν για παραβίαση της συνθήκης Λωζάννης εξαιτίας της λειτουργίας στην Παναγία Σουμελά τον Δεκαπενταύγουστο. Σύμφωνα με ρεπορτάζ της ΕΡΤ, κατά την παράκληση που τέλεσε χτες στην Παναγία Κουμαριώτισσα στο Νιχώρι στην Κωνσταντινούπολη, ο Οικουμενικός Πατριάρχης ανέφερε ότι ακόμη δεν έχει φτάσει στο Φανάρι η γραπτή άδεια για τη λειτουργία στη Σουμελά τον Δεκαπενταύγουστο. Υπενθυμίζεται ότι αρχικά το Φανάρι είχε ενημερωθεί προφορικά ότι δεν θα δοθεί φέτος άδεια για να τελεστεί η λειτουργία στην Παναγία Σουμελά και στη συνέχεια ενημερώθηκε, πάλι προφορικά, ότι τελικά δίνεται η άδεια. «Μέχρι αυτή τη στιγμή δεν έχει περιέλθει στα χέρια μας η γραπτή άδεια. Είναι μόνο προφορικά μηνύματα. Κατόπιν της λήψεως των οποίων βγάλαμε ως Πατριαρχείο πάλι μία ανακοίνωση και είπαμε ότι θα γίνει η λειτουργία και φέτος στην Παναγία Σουμελά», είπε ο Οικουμενικός Πατριάρχης στο κήρυγμά του, για να στηλιτεύσει στη συνέχεια την αντίδραση Τούρκου βουλευτή του μικρού «Κόμματος «Νέας Ευημερίας», οποίος έκανε λόγο για παραβίαση της συνθήκης της Λωζάννης με τη λειτουργία στη Σουμελά. «Χθες το βράδυ διάβαζα τα αποκόμματα των εφημερίδων για τις αντιδράσεις που προέκυψαν μετά την έκδοση της θετικής άδειας. Ένας βουλευτής ενός μικρού καινούριου κόμματος κατέθεσε επερώτηση στη βουλή στην Άγκυρα, αντιδρώντας και διαμαρτυρόμενος για την μετάβασή μου εκεί για τη λειτουργία που θα κάνω συν Θεώ, εάν θα την κάνω τελικά… Και έλεγε ο κ. βουλευτής ότι με τη λειτουργία αυτή, παραβιάζεται η συνθήκη της Λωζάννης. Από πού και ως πού;» αναρωτήθηκε. Άλλοι δεν εφαρμόζουν τη Λωζάννη, συνέχισε, φέρνοντας ως παράδειγμα την κλειστή Θεολογική Σχολή της Χάλκης, αλλά και τον αποδεκατισμό του πληθυσμού της Ίμβρου και της Τενέδου με τα γεγονότα του ’64. «Αν υπάρχει παραβίαση της Λωζάννης, αυτή υπάρχει στην Ίμβρο και την Τένεδο, υπάρχει στη Θεολογική Σχολή της Χάλκης. Η οποία Λωζάννη, όπως ξέρετε, πριν από λίγες ημέρες συμπλήρωσε 100 χρόνια αφότου υπεγράφη στην Ελβετία. 24 Ιουλίου έγιναν 100 χρόνια από την υπογραφή της Συνθήκης της Λωζάννης. Η Λωζάννη λέει και άλλα πράγματα. Για την πατρίδα μου την Ίμβρο και ευρύτερα. Για τα καθ’ ημάς και το δικαίωμά μας για τη θεολογική εκπαίδευση. Η Χάλκη παραμένει κλειστή. Η Λωζάννη λέει πράγματα που τα στερούμεθα, δεν μας τα έδωσαν έως τώρα. Και έρχεται να μας πει ο κ. βουλευτής ότι εμείς παραβιάζουμε τη συνθήκη» δήλωσε ο κ.κ. Βαρθολομαίος με νόημα στον γεμάτο αγανάκτηση λόγο που εκφώνησε. Ο Οικουμενικός Πατριάρχης, όπως αναφέρει η ΕΡΤ, αναφέρθηκε και στην ακύρωση, κατόπιν πιέσεων που δέχθηκε η Τουρκάλα δημοσιογράφος Μελικέ Τσαπάν, της έκθεσης για τα γεγονότα του 1964 στην γενέτειρά του την Ίμβρο. «Ένα άλλο δυσάρεστο… Αυτές τις μέρες επρόκειτο να γίνει στη γενέτειρά μου, την Ίμβρο, μία έκθεση από μία κοπέλα δημοσιογράφο για τα γεγονότα που έγιναν το 1964 και τα οποία έκαναν να αδειάσει η Ίμβρος και η Τένεδος από το ομογενές στοιχείο. Να πω ενδεικτικά ότι η Ίμβρος είχε 7-8 χιλιάδες χριστιανούς και με τα γεγονότα του ’64 έμειναν 300. Και σήμερα με την αλλαγή προς το καλύτερο των συνθηκών οι 300 έγιναν 600. Αλλά πού οι 7 χιλιάδες και πού οι 600; Απαγόρευσαν στην κοπέλα αυτή λοιπόν να κάνει την έκθεση σε λίγες μέρες που θα γινόταν, διότι -λέει- δεν μπορούμε να μιλάμε για τα όσα συνέβησαν τη δεκαετία του ’60. Ας μη συνέβαιναν! Ας μη συνέβαιναν!» δήλωσε, με εμφανή συναισθηματική φόρτιση, για να προσθέσει: «Γιατί να ντρεπόμαστε να αντιμετωπίζουμε την πραγματικότητα; Πρέπει να συμφιλιωνόμαστε με την ιστορία μας, με το παρελθόν μας. Να λέμε τα σύκα σύκα και τη σκάφη σκάφη». Ο Πατριάρχης, σύμφωνα με το ρεπορτάζ της ΕΡΤ, συμπλήρωσε ότι «δεν μας αφήνουν να χαρούμε τη χαρά της λειτουργίας στη Σουμελά. Γιατί; Τόσο απλά πράγματα! Για λίγες ώρες θα πάμε να προσευχηθούμε κατά την πίστη μας, κατά τη θρησκεία μας και θα γυρίσουμε στα σπίτια μας. Ούτε μία μέρα. Λίγες ώρες». Ανέφερε επίσης ότι ο ίδιος ζήτησε και πέρυσι και φέτος να κάνει και τον εσπερινό της παραμονής της Κοιμήσεως της Θεοτόκου σε ένα παλαιό γυναικείο ελληνικό μοναστήρι στα υψόμετρα της Τραπεζούντας, στη Θεοσκέπαστη, και είπαν «όχι, μόνο λειτουργία στην Παναγία Σουμελά». «Κι έτσι τα 2-3 τελευταία χρόνια κάνω τον εσπερινό της Παναγίας στην καθολική εκκλησία της Τραπεζούντας, η οποία μας παραχωρείται λίαν ευχαρίστως από τους καθολικούς αδελφούς». Στο τέλος του κηρύγματός του, ο Οικουμενικός Πατριάρχης καλωσόρισε τις γυναίκες από τον πολιτιστικό σύλλογο Νεοχωρίου Ορεστιάδας και κατέληξε λέγοντας: «Να έχουμε καλύτερες μέρες. Να μην έχουμε αυτές τις μικρο-στενοχώριες, αυτές τις διακρίσεις. Είμαστε πολίτες, όπως και οι υπόλοιποι πολίτες της χώρας αυτής, οι οποίοι έχουν άλλο θρήσκευμα και εμείς άλλο θρήσκευμα. Σεβόμαστε, πρέπει να σεβόμαστε ο ένας τον άλλον και να ζούμε ειρηνικά, αρμονικά, όμορφα, όπως θα ήθελε ο Θεός, ο οποίος είναι ο Θεός της ειρήνης και της αγάπης». Πηγή: ERTNEWS ",False
newsbomb.gr,https://www.kathimerini.gr/society/562563451/komotini-se-krisimi-katastasi-22chroni-poy-machairose-o-syzygos-tis/,,Κομοτηνή: Σε κρίσιμη κατάσταση 22χρονη που μαχαίρωσε ο σύζυγός της,2023-08-11T09:48:09+03:00,Newsroom,"Σύμφωνα με τοπικά μέσα, η γυναίκα βγήκε στον δρόμο βαριά τραυματισμένη, ζητώντας βοήθεια όσο είχε ακόμα δυνάμεις. Επίθεση με μαχαίρι δέχτηκε, το βράδυ της Πέμπτης, μια 22χρονη από τον σύζυγό της στον Ήφαιστο Κομοτηνής. Όπως μεταδίδει η ΕΡΤ, ο 37χρονος τραυμάτισε σοβαρά τη Ρομά σύζυγό του στην κοιλιά και τον θώρακα.  Σύμφωνα με τοπικά μέσα, η γυναίκα βγήκε στον δρόμο βαριά τραυματισμένη, ζητώντας βοήθεια όσο είχε ακόμα δυνάμεις. Το ΕΚΑΒ την μετέφερε εσπευσμένα στο νοσοκομείο, όπου νοσηλεύεται σε βαριά κατάσταση.  Ο δράστης έχει συλληφθεί. ",False
newsbomb.gr,https://www.kathimerini.gr/society/562562818/istorika-fylla-me-tin-k-papandreoy-kai-ozal-synantontai-sto-ntavos/,,Ιστορικά Φύλλα με την «Κ»: Παπανδρέου και Οζάλ συναντώνται στο Νταβός,2023-08-11T09:30:00+03:00,Newsroom,"Μετά την επτάχρονη διακοπή του ελληνοτουρκικού διαλόγου από την κυβέρνηση του ΠΑΣΟΚ, ο πρωθυπουργός Ανδρέας Παπανδρέου συναντήθηκε με τον Τούρκο ομόλογό του, Τουργκούτ Οζάλ, στο Νταβός της Ελβετίας, επανεκκινώντας τις συνομιλίες για τις ελληνοτουρκικές σχέσεις. «Η µακρά διάρκεια –µίας ώρας και 45 λεπτών– της χθεσινής συναντήσεώς τους, καθώς και το γεγονός ότι οι κ.κ. Παπανδρέου και Οζάλ θα έχουν και δεύτερη συνάντηση σήµερα, δηµιούργησε εδώ στο Νταβός την πεποίθηση ότι οι ελληνοτουρκικές σχέσεις ξαναµπαίνουν, µετά επτά χρόνια, στην οδό του διαλόγου», έγραφε ο απεσταλµένος της «Καθηµερινής» στις 31 Ιανουαρίου. «Κεντρική θέση του πρωθυπουργού ήταν ο διάλογος για το συνυποσχετικό για την επίλυση της διαφοράς της υφαλοκρηπίδας, αλλά και η αποστρατιωτικοποίηση της Κύπρου και από τις δύο πλευρές. Ο κ. Οζάλ εξάλλου –που έδειξε να αιφνιδιάζεται από το δεύτερο σκέλος της προτάσεως– είχε ως κεντρική θέση την προώθηση του διαλόγου σε τεχνικά-οικονοµικά θέµατα µέσω υπηρεσιακού επιπέδου επιτροπών», συνέχιζε. Οι δύο πρωθυπουργοί συµφώνησαν µεταξύ άλλων σε «µη πόλεµο» και στην επίλυση των ελληνοτουρκικών διαφορών σχετικά µε το ζήτηµα της υφαλοκρηπίδας µε ειρηνικό τρόπο. Επίσης, συµφώνησαν να συναντιούνται τουλάχιστον µια φορά τον χρόνο –µαζί µε δύο διµερείς επιτροπές– και να εγκατασταθεί απευθείας τηλεφωνική γραµµή για τη µεταξύ τους επικοινωνία. Πάντως, το Κυπριακό αφέθηκε κατά µέρος στις συζητήσεις, οδηγώντας τον Ανδρέα Παπανδρέου να πει αργότερα το περίφηµο «mea culpa», σε απάντησή του προς τον Κωνσταντίνο Μητσοτάκη, ο οποίος τον κατηγορούσε γιατί έβαλε το Κυπριακό «στο ράφι». Ο πρωθυπουργός κατηγορήθηκε επίσης ότι µε τη συµφωνία αυτή η Ελλάδα στην πραγµατικότητα εγκατέλειπε την πολιτική της οριοθέτησης της υφαλοκρηπίδας ως της µόνης νοµικής ελληνοτουρκικής διαφοράς και ακύρωνε το ελληνικό σχέδιο για προσφυγή στο ∆ιεθνές ∆ικαστήριο της Χάγης, καθώς συµφώνησε να επανεξεταστούν όλα τα θέµατα από τις δύο διµερείς επιτροπές – η µία εκ των οποίων ήταν πολιτική. Με τη συνάντηση στο Νταβός εγκαινιάστηκε ένα κλίµα ελληνοτουρκικής συνεργασίας, που επισφραγίστηκε και µε την επίσκεψη του Τουργκούτ Οζάλ στην Αθήνα στις 13 Ιουνίου 1988, η οποία επισκιάστηκε από διαµαρτυρίες και διαδηλώσεις για την τουρκική κατοχή του βόρειου τµήµατος της Κύπρου και για τους ακόµη αγνοούµενους Ελληνοκυπρίους. ",False
newsbomb.gr,https://www.kathimerini.gr/society/562563427/nea-filadelfeia-skliri-grammi-kai-nomo-tis-siopis-tha-akoloythisoyn-oi-katigoroymenoi/,,Νέα Φιλαδέλφεια: Σκληρή γραμμή και νόμο της σιωπής θα ακολουθήσουν οι κατηγορούμενοι,2023-08-11T09:26:45+03:00,Ιωάννα Μάνδρου,"Κατά ομάδες των δέκα θα απολογούνται από σήμερα το μεσημέρι μέχρι την Κυριακή οι συλληφθέντες. Οι δυσκολίες των ανακριτικών αρχών και ο αγώνας δρόμου να εντοπιστεί ο δράστης της δολοφονίας του 29χρονου Μιχάλη Κατσουρή Ξεκινούν από σήμερα, Παρασκευή, οι απολογίες των 105 κατηγορουμένων για τα θλιβερά επεισόδια στη Νέα Φιλαδέλφεια που κόστισαν τη ζωή στον 29χρονο Μιχάλη Κατσουρή, προκαλώντας οργή και αγανάκτηση στην κοινή γνώμη. Οι απολογίες των κατηγορουμένων (ένας εκ των οποίων νοσηλεύεται ακόμα φρουρούμενος) αναμένεται να είναι μαραθώνιες, καθώς ξεκινούν από σήμερα και θα ολοκληρωθούν ως αργά το βράδυ της Κυριακής. Οι εμπλεκόμενοι στα επεισόδια που βαρύνονται με σωρεία αδικημάτων σε βαθμό κακουργήματος αλλά και πλημμελήματος, θα απολογούνται κατά ομάδες 10 ή 12 ατόμων, ενώ για την ταχύτερη ολοκλήρωση της ανακριτικής διαδικασίας έχουν οριστεί ήδη από τον προϊστάμενο του Πρωτοδικείου Αθηνών Χριστόφορο Λινό, τρεις ανακριτές. Η ανακριτική διαδικασία ξεκίνησε το μεσημέρι της Παρασκευής και οι αποφάσεις για την περαιτέρω ποινική μεταχείριση των κατηγορουμένων αναμένεται να εκδοθούν αργά το βράδυ, καθώς μετά την ανάκριση θα προηγηθεί σύσκεψη ανακριτών και αρμόδιων εισαγγελέων. Πρόβλημα ήταν έως χθες η εξεύρεση διερμηνέων για την κροατική γλώσσα (κυρίως) καθώς η συντριπτική πλειοψηφία των κατηγορουμένων είναι Κροάτες. Εως αργά χθες το βράδυ είχαν εξασφαλιστεί δύο από τους τρεις διερμηνείς και καταβαλλόταν προσπάθεια για την εξεύρεση τρίτου. Οι κατηγορίες που έχουν αποδοθεί και στους 105 είναι βαρύτατες με σημαντικότερη εκείνη της ανθρωποκτονίας από πρόθεση για τη στυγερή δολοφονία του Μιχάλη Κατσουρή. Οι ανακριτικές αρχές επιχειρούν από την πρώτη στιγμή που ανέλαβαν, να ταυτοποιήσουν μεταξύ των συλληφθέντων, όπως πιστεύουν ότι ανήκει, τον δράστη του άγριου φονικού. Ηδη εξετάζονται ευρήματα που συλλέχθηκαν επί τόπου, γενετικό υλικό που ελήφθη από τους κατηγορούμενους, συνομιλίες από έρευνα σε κινητά τηλέφωνα και άλλα δεδομένα, όπως καταγραφές από κάμερες της περιοχής. Πάντως, η απόδοση συγκεκριμένων ποινικών ευθυνών για τον καθένα από τους κατηγορούμενους είναι εξαιρετικά δύσκολο έργο που έχουν ήδη επωμιστεί οι ανακριτικές και εισαγγελικές αρχές, καθώς τυχόν «τσουβάλιασμα» όλων με όλες τις κατηγορίες θα οδηγήσει στη συνέχεια σε δικαστικά αδιέξοδα που μπορεί να φθάσουν στην πλήρη ατιμωρησία… Οι διώξεις που έχουν ασκηθεί για σωρεία αδικημάτων για τα οποία από σήμερα απολογούνται οι κατηγορούμενοι είναι: Κατά τη διάρκεια της ανακριτικής διαδικασίας εκτιμάται ότι οι κατηγορούμενοι, στη συντριπτική τους πλειοψηφία Κροάτες, δεν θα μιλήσουν, καθώς και οι αξιωματικοί της ΕΛ.ΑΣ. που διενήργησαν την προανάκριση μετά τις συλλήψεις, ανέφεραν ότι οι Κροάτες είναι σκληροί χούλιγκαν, τηρούν τον νόμο της σιωπής και οι περισσότεροι από αυτούς έχουν εμπλοκές ποινικού χαρακτήρα και στο παρελθόν. Εμπλοκές και μάλιστα σοβαρές έχει και ένας από τους κατηγορουμένους ελληνικής υπηκοότητας, ο οποίος όμως παρά τις κατά καιρούς βαριές ποινικές διώξεις σε βάρος του, εντούτοις κυκλοφορούσε ελεύθερος. Πάντως, σύμφωνα με εκτιμήσεις ανακριτικών πηγών, οι κατηγορούμενοι, θα κρατήσουν στάση σιωπής μέχρι ότου «μιλήσουν» τα εγκληματολογικά εργαστήρια, καθώς αν ταυτοποιηθούν για συγκεκριμένες ενέργειες, η υπερασπιστική τους γραμμή, όπως είναι φυσικό, θα αλλάξει. Κροατικά ΜΜΕ, εντούτοις, αναφέρθηκαν στην υπερασπιστική γραμμή που θα ακολουθήσουν οι συλληφθέντες Κροάτες χούλιγκαν κατά τις σημερινές απολογίες τους στους ανακριτές. Σύμφωνα με το κροατικό κανάλι RTL, οι συλληφθέντες αναμένεται να ισχυριστούν ότι ως μέλη των Bad Blue Boys δεν χρησιμοποιούν μαχαίρια στις συγκρούσεις με οπαδούς άλλων ομάδων. Σύμφωνα με τις ίδιες πηγές, θα φέρουν ως παράδειγμα τα πρόσφατα επεισόδια στο Μιλάνο κατά τη διάρκεια των οποίων ένα μέλος των Bad Blue Boys έφερε τραύματα από μαχαίρι, αλλά κανείς οπαδός της αντίπαλης ομάδας δεν τραυματίστηκε με αιχμηρό αντικείμενο. Τον ισχυρισμό αυτόν στηρίζει εμμέσως η επίσημη ανακοίνωση των Bad Blue Boys, που ανέφερε ότι 7 από τους οργανωμένους οπαδούς έχουν τραύματα από μαχαίρι και ένας από τους αυτούς δέχθηκε 7 μαχαιριές. ",False
newsbomb.gr,https://www.kathimerini.gr/society/562563349/chalkidiki-apegklovismos-ennea-toyriston-meta-apo-prosaraxi-toy-skafoys-toys/,,Χαλκιδική: Απεγκλωβισμός εννέα τουριστών μετά από προσάραξη του σκάφους τους,2023-08-11T08:22:49+03:00,Newsroom,"Ένας εκ των επιβατών που έφερε τραύμα στο αριστερό πόδι, μεταφέρθηκε με ασθενοφόρο όχημα του ΕΚΑΒ στο Γ.Ν. Πολύγυρου. Προανάκριση διενεργείται από τη Λιμενική Αρχή Όρμου Παναγιάς για ατύχημα παρέας τουριστών το σκάφος των οποίων προσάραξε, άγνωστο πώς, σε βραχώδη περιοχή.  Συγκεκριμένα, σύμφωνα με την ΕΡΤ, ενώ η παρέα των εννέα Ρουμάνων έκανε βόλτα με το σκάφος, αυτό προσάραξε σε βράχια στο κόλπο Ελιάς, εγκλωβίζοντας τους επιβάτες του.  Άμεσα ενημερώθηκε το Λιμενικό και τέθηκε σε εφαρμογή το τοπικό σχέδιο έκτακτης ανάγκης.  Στέλεχος της οικείας Λιμενικής Αρχής, με τη συνδρομή ναυαγοσώστη, τους απεγκλώβισε δια ξηράς, ενώ, ένας εκ των επιβατών που έφερε τραύμα στο αριστερό πόδι, μεταφέρθηκε με περιπολικό σκάφος στο λιμάνι Όρμου Παναγιάς και στη συνέχεια με ασθενοφόρο όχημα του ΕΚΑΒ στο Γ.Ν. Πολύγυρου. ",False
newsbomb.gr,https://www.kathimerini.gr/society/562563319/tragodia-stin-ikaria-pos-echase-ti-zoi-toy-sti-thalassa-to-11chrono-agori/,,Τραγωδία στην Ικαρία: Πώς έχασε τη ζωή του στη θάλασσα το 11χρονο αγόρι,2023-08-11T08:03:20+03:00,Newsroom,"Ένα τραγικό περιστατικό σημειώθηκε στους Φούρνους Ικαρίας, καθώς ένα 11χρονο αγόρι έχασε τη ζωή του ενώ κολυμπούσε στη θάλασσα από πνιγμό.  Ένα τραγικό περιστατικό σημειώθηκε στους Φούρνους Ικαρίας, καθώς ένα 11χρονο αγόρι έχασε τη ζωή του ενώ κολυμπούσε στη θάλασσα από πνιγμό.  Σύμφωνα με πληροφορίες, ο 11χρονος, γιος γνωστού ηθοποιού, έφυγε, φορώντας το μαγιό του γύρω στις 14:00 το μεσημέρι από το ξενοδοχείο, το οποίο -σύμφωνα με πληροφορίες, ανήκε στη μητέρα του- με κατεύθυνση τη θάλασσα. Φέρεται να είχε κανονίσει να βρεθεί για κολύμπι με ξάδελφό του. Λίγες ώρες μετά, γύρω στις 18:00 το απόγευμα, το αγόρι δεν είχε επιστρέψει με τη μητέρα του να ειδοποιεί την αστυνομία. Λίγη ώρα αργότερα το άτυχο αγόρι βρέθηκε από περίοικο, ενώ στο σημείο ένας γιατρός προσπάθησε χωρίς αποτέλεσμα να του κάνει ΚΑΡΠΑ για να τον επαναφέρει.  Οι ίδιες πληροφορίες που μετέδωσε το OPEN, σημειώνουν ότι για την ώρα τα αίτια του θανάτου παραμένουν αδιευκρίνιστα – ενώ εκκρεμεί η ιατροδικαστική εξέταση, αλλά εικάζεται ότι το άτυχο αγόρι, είτε χτύπησε κάπου και κατόπιν μπλέχτηκε σε κάποια δίκτυα, είτε μπλέχτηκε απευθείας στα δίχτυα, ενώ κολυμπούσε. Η σορός του 11χρονου θα μεταφερθεί στη Σάμο προκειμένου να γίνει η νεκροψία-νεκροτομή. ",False
newsbomb.gr,https://www.kathimerini.gr/society/562563304/kairos-aithrios-me-ischyra-mpofor-poy-anamenontai-proskaires-vroches/,,Καιρός: Αίθριος με ισχυρά μποφόρ – Πού αναμένονται πρόσκαιρες βροχές,2023-08-11T07:45:16+03:00,Newsroom,"Η πρόγνωση για τον Δεκαπενταύγουστο. Γενικά αίθριος καιρός αναμένεται σήμερα ο καιρός με πρόσκαιρες νεφώσεις το πρωί στην Χαλκιδική, την ανατολική Θεσσαλία, τις Σποράδες και την Εύβοια, και τις μεσημβρινές και απογευματινές ώρες στα ορεινά ηπειρωτικά, όπου θα σημειωθούν ασθενείς βροχές ή τοπικοί όμβροι. Οι άνεμοι θα πνέουν από βόρειες διευθύνσεις 4 με 6 και από το μεσημέρι στο ανατολικό Αιγαίου τοπικά έως 7 μποφόρ. Η θερμοκρασία δεν θα σημειώσει αξιόλογη μεταβολή. Θα φτάσει στα βόρεια και τη νησιωτική χώρα τους 30 βαθμούς και στα υπόλοιπα ηπειρωτικά τους 31 με 33 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Στη Θράκη γενικά αίθριος με τοπικές νεφώσεις τις μεσημβρινές και απογευματινές ώρες. Στη Μακεδονία λίγες νεφώσεις πρόσκαιρα αυξημένες από το πρωί στη Χαλκιδική και τις μεσημβρινές και απογευματινές ώρες και στις υπόλοιπες περιοχές, με ασθενείς βροχές και πιθανότητα τοπικών όμβρων στα ορεινά. Ανεμοι: Βόρειοι βορειοανατολικοί 3 με 4 και από το μεσημέρι βορειοδυτικοί 4 με 5 μποφόρ. Θερμοκρασία: Από 16 έως 31 βαθμούς Κελσίου. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Τις μεσημβρινές και απογευματινές ώρες θα αναπτυχθούν τοπικές νεφώσεις στα ηπειρωτικά και θα εκδηλωθούν πρόσκαιροι όμβροι κυρίως στα ορεινά της δυτικής Πελοποννήσου. Ανεμοι: Μεταβλητοί 3 με 4 και στο Ιόνιο βορειοδυτικοί έως 5 μποφόρ. Θερμοκρασία: Από 18 έως 32 βαθμούς Κελσίου. Στο εσωτερικό της Ηπείρου θα είναι 3 με 4 βαθμούς χαμηλότερη. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος με πρόσκαιρες νεφώσεις από το πρωί στην ανατολική Θεσσαλία και στις Σποράδες και τις μεσημβρινές και απογευματινές ώρες και στις υπόλοιπες περιοχές, όπου θα εκδηλωθούν ασθενείς βροχές και στα ορεινά πιθανόν πρόσκαιροι όμβροι. Ανεμοι: Από βόρειες διευθύνσεις 3 με 5 και στα ανατολικά έως 6 μποφόρ. Θερμοκρασία: Από 20 έως 33 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Γενικά αίθριος με πρόσκαιρες νεφώσεις στα ορεινά της Κρήτης τις μεσημβρινές και απογευματινές ώρες. Ανεμοι: Από βόρειες διευθύνσεις 4 με 6 μποφόρ. Θερμοκρασία: Από 23 έως 31 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Γενικά αίθριος. Ανεμοι: Από βόρειες διευθύνσεις 5 με 6 και από το μεσημέρι τοπικά έως 7 μποφόρ. Θερμοκρασία: Από 22 έως 32 βαθμούς Κελσίου. ΕΥΒΟΙΑ Καιρός: Νεφώσεις με ασθενείς βροχές ή τοπικούς όμβρους και βαθμιαία βελτίωση από το απόγευμα. Ανεμοι: Από βόρειες διευθύνσεις 3 με 5 και από το μεσημέρι στα νότια έως 6 μποφόρ. Θερμοκρασία: Από 19 έως 30 βαθμούς Κελσίου. ΑΤΤΙΚΗ Καιρός: Λίγες νεφώσεις πρόσκαιρα αυξημένες τις μεσημβρινές και απογευματινές ώρες οπότε θα σημειωθούν ασθενείς τοπικές βροχές ή πρόσκαιροι όμβροι στα ορεινά. Βαθμιαία βελτίωση από το απόγευμα. Ανεμοι: Από βόρειες διευθύνσεις 3 με 5 και από το μεσημέρι στα ανατολικά έως 6 μποφόρ. Θερμοκρασία: Από 21 έως 31 βαθμούς Κελσίου. ΘΕΣΣΑΛΟΝΙΚΗ Καιρός: Γενικά αίθριος με πρόσκαιρες νεφώσεις τις μεσημβρινές και απογευματινές ώρες στα γύρω ορεινά όπου είναι πιθανόν να εκδηλωθούν τοπικοί όμβροι. Ανεμοι: Βόρειοι 3 με 5 και πρόσκαιρα το μεσημέρι νότιοι 3 με 4 μποφόρ. Θερμοκρασία: Από 19 έως 29 βαθμούς Κελσίου. Γενικά αίθριος καιρός. Τις πρωινές ώρες τοπικές νεφώσεις στην ανατολική Θεσσαλία, τις Σποράδες και τη βόρεια Εύβοια με πιθανότητα πρόσκαιρων βροχών, ενώ τοπικοί όμβροι είναι πιθανό να εκδηλωθούν τις μεσημβρινές και απογευματινές ώρες στα ηπειρωτικά ορεινά. Οι άνεμοι θα πνέουν από βόρειες διευθύνσεις στα δυτικά 3 με 5 μποφόρ, στα ανατολικά 4 με 6 και στο Αιγαίο τοπικά 7 μποφόρ. Η θερμοκρασία δεν θα σημειώσει αξιόλογη μεταβολή και θα φτάσει τους 30 με 32 βαθμούς και τοπικά στα ηπειρωτικά και τα Δωδεκάνησα τους 33 με 34 βαθμούς Κελσίου. Γενικά αίθριος καιρός, με πρόσκαιρες νεφώσεις στα ηπειρωτικά και την Κρήτη, όπου είναι πιθανό το μεσημέρι και το απόγευμα να σημειωθούν τοπικοί όμβροι στα ορεινά. Οι άνεμοι θα πνέουν από βόρειες διευθύνσεις στα δυτικά 3 με 5 μποφόρ, στα ανατολικά 4 με 6 και στο Αιγαίο τοπικά 7 μποφόρ. Η θερμοκρασία δεν θα σημειώσει αξιόλογη μεταβολή. Γενικά αίθριος καιρός, με πρόσκαιρες νεφώσεις το μεσημέρι και το απόγευμα στα ηπειρωτικά, όπου είναι πιθανό να σημειωθούν τοπικοί όμβροι στα ορεινά. Οι άνεμοι θα πνέουν από βόρειες διευθύνσεις στα δυτικά 3 με 5 μποφόρ, στα ανατολικά 4 με 6 και στο Αιγαίο πρόσκαιρα τοπικά 7 μποφόρ. Η θερμοκρασία δεν θα σημειώσει αξιόλογη μεταβολή. Γενικά αίθριος καιρός, με πρόσκαιρες νεφώσεις το μεσημέρι και το απόγευμα στα βόρεια ηπειρωτικά, όπου είναι πιθανό να σημειωθούν τοπικοί όμβροι στα ορεινά. Οι άνεμοι θα πνέουν από βόρειες διευθύνσεις στα δυτικά 3 με 4 μποφόρ, στα ανατολικά 3 με 5 και στο Αιγαίο τοπικά 6 μποφόρ. Η θερμοκρασία θα σημειώσει μικρή άνοδο στα ηπειρωτικά. ",False
newsbomb.gr,https://www.kathimerini.gr/society/562563283/simera-stis-17-00-i-kideia-toy-29chronoy-michali/,,Σήμερα στις 17:00 η κηδεία του 29χρονου Μιχάλη,2023-08-11T07:32:33+03:00,Newsroom,"Ο Δήμος Ελευσίνας, μετά τα θλιβερά γεγονότα στη Νέα Φιλαδέλφεια, ανακοίνωσε ότι ακυρώνονται όλες οι εκδηλώσεις μέχρι την κηδεία του 29χρονου Μιχάλη. Σήμερα το απόγευμα θα τελεστεί η κηδεία του Μιχάλη Κατσουρή, του 29χρονου φίλου της ΑΕΚ που δολοφονήθηκε στην καταδρομική επίθεση των οπαδών της Ντιναμό Ζάγκρεμπ στη Νέα Φιλαδέλφεια. Συγκεκριμένα, στις 17:00 στον ιερό Ναό Αγ. Κωνσταντίνου στην Ελευσίνα θα πουν το τελευταίο αντίο στον αδικοχαμένο Μιχάλη Κατσουρή, η οικογένεια του, οι συγγενείς και οι φίλοι του καθώς και ο οργανισμός της ΑΕΚ. Στο μεταξύ, ο Δήμος Ελευσίνας, μετά τα θλιβερά γεγονότα στη Νέα Φιλαδέλφεια, ανακοίνωσε ότι ακυρώνονται όλες οι εκδηλώσεις μέχρι την κηδεία του 29χρονου Μιχάλη. Υπενθυμίζεται πως το κατώφλι των Ανακριτών θα περάσουν σήμερα το μεσημέρι οι πρώτοι κατηγορούμενοι για τα αιματηρά επεισόδια έξω από το γήπεδο της ΑΕΚ στη Νέα Φιλαδέλφεια, υπόλογοι για βαριά αδικήματα. Η διαδικασία των απολογιών θα συνεχιστεί αύριο Σάββατο και θα ολοκληρωθεί την Κυριακή. Σήμερα πρόκειται να απολογηθούν οι τρεις πρώτες ομάδες κατηγορουμένων που θα οδηγηθούν ενώπιον των τριών Ανακριτών που ορίστηκαν για την υπόθεση. Ενώπιον των δικαστικών λειτουργών αναμένεται να βρεθούν περίπου 30 από τους κατηγορούμενους ανά ομάδες των 10 έως 12 ατόμων σε καθένα Ανακριτή.  Πηγή: ΑΠΕ   ",False
newsbomb.gr,https://www.kathimerini.gr/society/562560970/oros-aigaleo-prosochi-eyflekto/,,"Ορος Αιγάλεω, «προσοχή εύφλεκτο»",2023-08-11T07:25:43+03:00,Γιάννης Ελαφρός,"«Καμπανάκι» από ΠΕΣΥΔΑΠ για παράνομες χωματερές που φυτρώνουν καθημερινά Πράγματα και υλικά για πέταμα από ανακαινίσεις σπιτιών, σακούλες με μπάζα, λεκάνες τουαλέτας, απόβλητα από παραγωγικές διαδικασίες, καναπέδες που πάλιωσαν, χαλασμένες τηλεοράσεις, ό,τι βάλει ο νους σας «φυτρώνει» στο όρος Αιγάλεω, απειλώντας το λιγοστό πράσινο και τα δέντρα που έχουν απομείνει. Πλάι στους δρόμους και στα ξέφωτα του δάσους κάποιοι ασυνείδητοι διαμορφώνουν μικρές ή μεγαλύτερες χωματερές στο βουνό, που αποτελούν εκτός από πηγές ρύπανσης και επικίνδυνες εστίες για να εκδηλωθεί φωτιά. Την απαράδεκτη αυτή κατάσταση διαπιστώνουν σχεδόν καθημερινά οι εργαζόμενοι και οι εθελοντές της Ομάδας Πολιτικής Προστασίας του Περιβαλλοντικού Συνδέσμου Δήμων περιοχής Αθήνας – Πειραιά (ΠΕΣΥΔΑΠ) «που αναγκάζονται να πραγματοποιούν συνεχώς “επιχειρήσεις” για τον εντοπισμό και την άμεση, κατά το δυνατόν, απομάκρυνση απορριμμάτων και ογκωδών αποβλήτων από το βουνό», όπως τονίζεται σε ανακοίνωση του Συνδέσμου. «Με τις καταστροφικές δασικές πυρκαγιές παρούσες, γνωστοί – άγνωστοι συνεχίζουν να σπέρνουν με “προσανάμματα” το μοναδικό κομμάτι της φύσης που έχει απομείνει στη δυτική Αθήνα», συμπληρώνουν. «Το φαινόμενο δεν είναι τωρινό. Αντιθέτως, είναι η καθημερινότητα που αντιμετωπίζει ο ΠΕΣΥΔΑΠ στο βουνό. Με τις παράνομες απορρίψεις, τοποθεσίες του όρους Αιγάλεω μετατρέπονται σε χωματερές, υποβαθμίζοντας και απειλώντας με φωτιά το τελευταίο δασικό οικοσύστημα της δυτικής Αθήνας», υπογραμμίζει ο πρόεδρος του ΠΕΣΥΔΑΠ Γρηγόρης Γουρδομιχάλης. «Στόχος της καθημερινής παρουσίας και προσπάθειάς μας στο βουνό, είναι να αντιμετωπιστεί η περαιτέρω υποβάθμιση του περιβάλλοντος και η πρόληψη πυρκαγιών στο όρος Αιγάλεω». «Ολες οι πυρκαγιές πέρυσι είχαν ως αρχικά σημεία ανάφλεξης είτε τοποθεσίες παράνομης απόθεσης απορριμμάτων είτε σημεία παρα- βατικής ανθρώπινης δραστηριότητας». Πέρυσι το καλοκαίρι ξέσπασαν στο όρος Αιγάλεω 11 πυρκαγιές. Φέτος εκδηλώθηκαν μέχρι στιγμής πέντε, σύμφωνα με τα στοιχεία του ΠΕΣΥΔΑΠ, ευτυχώς χωρίς να πάρουν μεγαλύτερες διαστάσεις. «Ολες είχαν ως αρχικά σημεία ανάφλεξης, είτε τοποθεσίες παράνομης απόθεσης απορριμμάτων είτε σημεία παραβατικής ανθρώπινης δραστηριότητας», σημειώνουν τα στελέχη του Συνδέσμου, τονίζοντας πως υπάρχει έλλειψη ουσιαστικού ελέγχου και παρουσίας στην περιοχή των αρμόδιων κρατικών αρχών για την αστυνόμευσή του. Οπως σημειώνουν οι υπεύθυνοι του ΠΕΣΥΔΑΠ, οι υπηρεσίες του Συνδέσμου, χρησιμοποιώντας βαριά μηχανήματα, απομακρύνουν κατά καιρούς μεγάλες ποσότητες αποβλήτων, ενώ προχωρούν σε καθαρισμούς των πρανών αρκετών δασικών δρόμων από ξερά χόρτα για να αποτραπεί η επέκταση έρπουσας φωτιάς στο δάσος. Επίσης, φροντίζουν να διευκολύνουν την πυρόσβεση σε περίπτωση που εκδηλωθεί φωτιά, με τη βελτίωση της προσβασιμότητας των πυροσβεστικών οχημάτων και με τον έλεγχο και συμπλήρωση των δεξαμενών νερού στο όρος Αιγάλεω. Οσον αφορά το πρόβλημα με τα μπάζα που πετιούνται παράνομα στο βουνό, ο Περιβαλλοντικός Σύνδεσμος σημειώνει πως κάποιοι επιτήδειοι εμφανίζονται στις γειτονιές και προτίθενται να πάρουν μπάζα, άχρηστα ογκώδη αντικείμενα ή άλλα απόβλητα έναντι αμοιβής, με κατάληξη όμως χωματερές σε βουνά ή ρεματιές. Οι δήμοι, τονίζει ο Σύνδεσμος, διαθέτουν υπηρεσία για τη δωρεάν και ασφαλή μεταφορά και διαχείριση ογκωδών απορριμμάτων και μπάζων, αρκεί να έχουν ειδοποιηθεί έγκαιρα από τους πολίτες που θέλουν να τα απομακρύνουν. Εξάλλου υπάρχουν συστήματα διαχείρισης των μπάζων με τη χρήση τους να είναι υποχρεωτική για όσους εκτελούν οικοδομικές εργασίες. ",False
newsbomb.gr,https://www.kathimerini.gr/society/562563265/nea-filadelfia-xekinoyn-simera-oi-apologies-ton-syllifthenton-vary-to-katigoritirio/,,Νέα Φιλαδέλφεια: Ξεκινούν σήμερα οι απολογίες των συλληφθέντων – Βαρύ το κατηγορητήριο,2023-08-11T07:13:25+03:00,Newsroom,"Στις 12.00 αναμένεται να ξεκινήσουν οι απολογίες των 105 συλληφθέντων για τα επεισόδια στη Νέα Φιλαδέλφεια και τη δολοφονία του Μιχάλη Κατσουρή. Η διαδικασία αναμένεται να ολοκληρωθεί την Κυριακή. Αντιμέτωποι με τέσσερα κακουργήματα και επτά πλημμελήματα Το κατώφλι των aνακριτών θα περάσουν σήμερα το μεσημέρι οι πρώτοι κατηγορούμενοι για τα αιματηρά επεισόδια έξω από το γήπεδο της ΑΕΚ στη Νέα Φιλαδέλφεια, υπόλογοι για βαριά αδικήματα. Η διαδικασία των απολογιών θα συνεχιστεί αύριο Σάββατο και θα ολοκληρωθεί την Κυριακή. Σήμερα πρόκειται να απολογηθούν οι τρεις πρώτες ομάδες κατηγορουμένων που θα οδηγηθούν ενώπιον των τριών Ανακριτών που ορίστηκαν για την υπόθεση. Ενώπιον των δικαστικών λειτουργών αναμένεται να βρεθούν περίπου 30 από τους κατηγορούμενους ανά ομάδες των 10 έως 12 ατόμων σε καθένα Ανακριτή Οι 105 κατηγορούμενοι καλούνται να δώσουν εξηγήσεις για κακουργήματα που αφορούν τη δράση εγκληματικής οργάνωσης, έκρηξης και κατοχής εκρηκτικών, αλλά και για πλημμελήματα όπως αυτά της παράνομης κατοχής όπλων, της βιαιοπραγίας με βάση τον αθλητικό νόμο, της φθοράς κ.ά. Να σημειωθεί ότι στην ποινική δίωξη που ασκήθηκε περιλαμβάνεται και το αδίκημα της ανθρωποκτονίας σε βάρος του 29χρονου Μιχάλη, για το οποίο σε αυτή τη φάση δεν έχει απαγγελθεί κατηγορία σε κάποιον από τους συλληφθεντες, καθώς ο δράστης του εγκλήματος δεν έχει ακόμη εντοπιστεί. καθώς και τα πλημμελήματα: Την ίδια ώρα, συνεχίζονται οι έρευνες για τα επεισόδια στη Νέα Φιλαδέλφεια. Οι αστυνομικές αρχές εστιάζουν σε όλο και λιγότερα άτομα από τους συνολικά 105 που έχουν συλληφθεί.  Σύμφωνα με πληροφορίες, η αστυνομική έρευνα επικεντρώνεται σε 5 από τους συλληφθέντες – έναν Κροάτη, τρεις Ελληνες και έναν Αλβανό. Δύο εκ των Ελλήνων έχουν βαρύ ποινικό μητρώο. Ο πρώτος, 27 ετών, θεωρείται «σκληροπυρηνικός» και έχει συλληφθεί άλλες τέσσερις φορές από το 2018 έως το 2021. Σε βάρος του είχε σχηματιστεί κατά το παρελθόν δικογραφία για εγκληματική οργάνωση, ληστείες, εμπρησμό, έκρηξη, κατοχή μαχαιριών, επικίνδυνες σωματικές βλάβες, φθορά ξένης ιδιοκτησίας.  ",False
newsbomb.gr,https://www.kathimerini.gr/society/562555414/epikindyna-chimika-taxideyoyn-sto-soma-mas/,,Επικίνδυνα χημικά ταξιδεύουν στο σώμα μας,2023-08-07T20:46:41+03:00,Ιωάννα Φωτιάδη,"Μεγάλη ευρωπαϊκή έρευνα εντόπισε 18 ουσίες σε είδη καθημερινής χρήσης Πλαστικά τάπερ, κονσέρβες, παιδικά παιχνίδια, αλλά και αποδείξεις από ταμειακές μηχανές. Μπορεί εκ πρώτης όψεως τίποτα να μη συνδέει μεταξύ τους τα παραπάνω προϊόντα, όμως στη χημική σύσταση όλων βρίσκονται οι δισφαινόλες (Bisphenols/ BPA). Οι δισφαινόλες είναι στη λίστα των 18 επικίνδυνων χημικών ουσιών με τις οποίες ερχόμαστε καθημερινά σε επαφή χωρίς να το γνωρίζουμε. Τον βαθμό της έκθεσης επιχείρησε να προσδιορίσει μια μεγάλη ευρωπαϊκή έρευνα που διήρκεσε πέντε χρόνια, το European Human Biomonitoring Initiative, στην οποία συμμετείχαν 116 κρατικά ινστιτούτα, εργαστήρια και πανεπιστήμια από όλες τις χώρες της Ε.Ε. Στο πλαίσιο του προγράμματος έγιναν εξειδικευμένες αναλύσεις σε δείγματα ούρων και αίματος 13.000 ανθρώπων που ζουν στην Ε.Ε. Μεταξύ των εταίρων συγκαταλέγεται και το εργαστήριο περιβαλλοντικής μηχανικής του ΑΠΘ με επικεφαλής τον καθηγητή, δρα Δημοσθένη Σαρηγιάννη, πρόεδρο επίσης στο Εθνικό Ιδρυμα Ερευνών. «Η ποιότητα των χημικών προϊόντων που παράγονται εντός Ε.Ε. είναι υψηλότερη από εκείνη άλλων ηπείρων, ωστόσο έχουμε ακόμα πολλά βήματα να κάνουμε προκειμένου να θωρακίσουμε την υγεία των Ευρωπαίων καταναλωτών». Η δρ Μαρίκε Κολόσα- Γκέρινγκ, επικεφαλής του τμήματος τοξικολογίας του Γερμανικού Οργανισμού Περιβάλλοντος, σχολιάζει στην «Κ» τα αποτελέσματα του προγράμματος European Human Biomonitoring Initiative, στο οποίο ήταν συντονίστρια. «Το 2020, 230 εκατομμύρια τόνοι επικίνδυνων για την ανθρώπινη υγεία χημικών καταναλώθηκαν εντός της Ε.Ε., εκ των οποίων πάνω 34 εκατομμύρια τόνοι καρκινογόνων, μεταλλαξιογόνων και τοξικών για την αναπαραγωγή χημικών· πολλά από αυτά ταξιδεύουν ήδη στο σώμα μας», επισημαίνεται στην επίσημη ανακοίνωση του Γερμανικού Οργανισμού Περιβάλλοντος. Συγκεκριμένα, οι δισφαινόλες και οι επικίνδυνες επιπτώσεις τους έγιναν γνωστές στο ευρύ κοινό με αφορμή τα βρεφικά μπιμπερό. «Γνωρίζαμε ότι η BPA είναι τοξική, αλλά υπολογίζαμε ότι μεταβολίζεται γρήγορα, δηλαδή ο οργανισμός την αποβάλλει άμεσα μέσω των ούρων», περιγράφει στην «Κ» ο δρ Δημοσθένης Σαρηγιάννης. «Εκτιμούσαμε δηλαδή ότι ο χρόνος έκθεσης ήταν μικρός». Στη λογική αυτή στηρίχθηκε η απαγόρευση χρήσης τους στα μπιμπερό το 2011, «τα βρέφη και τα νεογνά λόγω φυσιολογίας έχουν χαμηλότερη μεταβολική δυνατότητα και συνεπώς είναι πιο ευάλωτα». Τα τελευταία, όμως, πειράματα απέδειξαν ότι ο χρόνος παραμονής της BPA στον οργανισμό και συνεπώς η βλάβη που προκαλεί είναι πολύ μεγαλύτερη. «Η επιβάρυνση είναι σημαντική και για τους ενηλίκους», τονίζει ο Ελληνας καθηγητής. Ενδεικτικά, οι καταγεγραμμένες επιπτώσεις της δισφαινόλης είναι καρδιαγγειακές ασθένειες, νευροαναπτυξιακές και ανοσοαναπτυξιακές διαταραχές, παχυσαρκία και μεταβολικές ασθένειες, υπογονιμότητα, χαμηλό βάρος γέννησης νεογνού, κίνδυνος ορμονοεξαρτώμενου καρκίνου. «Ανακαλύψαμε επίσης ότι και τα υποκατάστατα της BPA, δισφαινόλες S και F, είναι εξίσου τοξικά, καθώς ακολουθούν την ίδια λογική», επισημαίνει ο ίδιος. Βάσει των αποτελεσμάτων, η BPA ανιχνεύθηκε στα ούρα 92% των ανθρώπων που αποτέλεσαν το δείγμα, η BPF σε 61% και η BPS σε 67%. Η βιομηχανία έσπευσε να αντικαταστήσει την BPA με ουσίες οι οποίες είναι εξίσου βλαβερές, αποδεικνύοντας ότι η έρευνα που προηγήθηκε δεν ήταν επί της ουσίας επαρκής. Η Ε.Ε. έχει θέσει ένα όριο όσον αφορά την ποσότητα της BPA που επιτρέπεται να απελευθερώνεται από παιχνίδια, τα οποία προορίζονται για παιδιά ηλικίας έως τριών ετών, ενώ το 2007 απαγόρευσε τη χρήση συγκεκριμένων τύπων δισφαινόλης (DEHP, BBP, DBP και DIBP) σε όλα τα παιχνίδια και είδη παιδικής φροντίδας. «Αυτές οι ενώσεις μπορεί να υπάρχουν σε πλήθος άλλων προϊόντων, με τα οποία ένα παιδί δεν αποκλείεται να παίξει, αλλά σίγουρα περιέχονται σε πλαστικά παιχνίδια που έχουν κατασκευαστεί εκτός Ε.Ε., δηλαδή στην Ασία», τονίζει η δρ Κολόσα, «υπάρχει μεγάλος κίνδυνος από τα εισαγόμενα παιχνίδια». «Υπάρχει έλλειμμα πληροφοριών για τις περισσότερες από αυτές τις ουσίες», αναφέρει το πόρισμα, «ωστόσο 7 εξ αυτών θεωρούνται ύποπτες ως ενδοκρινικοί διαταράκτες και μία έχει κατηγοριοποιηθεί ως τοξική για την αναπαραγωγή και ύποπτη για καρκινογένεση». Οι αναλύσεις αίματος και ούρων από συνολικά 2.136 παιδιά που κατοικούν σε 9 χώρες της Ε.Ε., ανέδειξαν έκθεση σε 12 συνολικά επιβραδυντικά και ευρεία έκθεση των παιδιών σε εξαιρετικά επιβλαβή οργανοφωσφορικά επιβραδυντικά. Ενδεικτικά, εκείνο που είναι ύποπτο για καρκινογένεση, εντοπίστηκε στο 64% του δείγματος από επτά χώρες. Ο βαθμός έκθεσης των παιδιών συνδέεται ευθέως με τον τρόπο ζωής της οικογένειας – τη συχνότητα καθαρισμού, την επαγγελματική ιδιότητα του πατέρα, την παλαιότητα του σπιτιού κ.ά. «Μέσω του μητρικού γάλακτος μολύνονται χιλιάδες νεογνά με μία εξαιρετικά επιβλαβή ουσία, που είναι ένας επιβραδυντής φλόγας», σημειώνει η έκθεση, «η απαγόρευση της το 2013 έχει συμβάλει στη μείωση της έκθεσης, αλλά με αργούς ρυθμούς». «Αποφεύγετε τα έτοιμα μαγειρεμένα φαγητά, τα συσκευασμένα τρόφιμα ή φρέσκα που μεταφέρονται για καιρό μέσα σε πλαστικές σακούλες». Σε συσκευασίες τροφίμων, μαγειρικά σκεύη, είδη προσωπικής υγιεινής (σαμπουάν, οδοντικό νήμα, βερνίκια νυχιών και μακιγιάζ), καθαριστικά, ταπετσαρίες και βελτιωτικά προϊόντα για σπίτια περιλαμβάνονται οι υπερφθοριωμένες και πολυφθοριωμένες αλκυλιωμένες ουσίες (PFAS). Αλλες πηγές έκθεσης στις εν λόγω χημικές ενώσεις είναι η βρώση επεξεργασμένων τροφών (κυρίως ψάρια, θαλασσινά, αυγά και εντόσθια), η κατανάλωση ακατάλληλου πόσιμου νερού αλλά και ο θηλασμός. «Τα PFAS συσσωρεύονται στο περιβάλλον και έχει διαπιστωθεί ότι ρυπαίνουν την επιφάνεια, το υπέδαφος και το πόσιμο νερό, όπως και ότι συσσωρεύονται στα φυτά», σημειώνουν οι συντάκτες της μελέτης, «οι εγκαταστάσεις παραγωγής των PFAS, oι εγκαταστάσεις εκπαίδευσης στην κατάσβεση πυρκαγιών, τα αεροδρόμια και οι χώροι απόρριψης αποβλήτων αποτελούν σημεία στα οποία οι πολίτες εκτίθενται σε μεγάλες ποσότητες PFAS». Οι επιπτώσεις των PFAS στην υγεία είναι πολυεπίπεδες. «Παρατηρούνται υψηλά ποσοστά αναπαραγωγικών διαταραχών σε παιδιά και εφήβους όπως μη φυσιολογική έμμηνος ρύση, περιορισμένη ποιότητα και ποσότητα σπέρματος, αυξημένο ποσοστό φλεγμονών σε παιδιά έως τεσσάρων ετών, μεγάλο σωματικό βάρος». Στον γενικό πληθυσμό η έκθεση στα PFAS συνδέεται με ανοσοτοξικότητα, παθήσεις του θυροειδούς, αυξημένα επίπεδα χοληστερόλης, ηπατική βλάβη, καρκίνο του νεφρού και των όρχεων, επιπτώσεις στην αναπαραγωγή και τη γονιμότητα, πιθανή τοξικότητα κατά την ανάπτυξη του εμβρύου. Υπουλα, μέσω πλαστικών επιτραπέζιων σκευών, παιχνιδιών, ειδών προσωπικής υγιεινής ακόμα και μέσω ιατρικών συσκευών εκτιθέμεθα και στις φθαλικές ενώσεις (phthalates). «Οι περισσότερες φθαλικές ενώσεις ανιχνεύθηκαν στη συντριπτική πλειονότητα των δειγμάτων με το ποσοστό από 90% έως 100% στα παιδιά, κάτι που καταδεικνύει την πανταχού παρούσα έκθεση των παιδιών στην Ευρώπη σε φθαλικές ενώσεις». Τα παιδιά της Γαλλίας, της Ιταλίας και της Σλοβενίας, κατά μέσον όρο, έχουν τα υψηλότερα επίπεδα μόλυνσης. Τα παιδιά που ζουν στη Δανία, στην Ουγγαρία και στο Βέλγιο έχουν τις χαμηλότερες συγκεντρώσεις. Οι έφηβοι στη Γαλλία, στη Σλοβακία και στη Νορβηγία είναι περισσότερο εκτεθειμένοι, ενώ εκείνοι στο Βέλγιο, στην Πολωνία και στη Σουηδία είναι οι λιγότερο μολυσμένοι. Παρά τα εκτεταμένα μέτρα για πολλές φθαλικές ενώσεις, τα παιδιά και οι έφηβοι στην Ευρώπη εξακολουθούν να εκτίθενται σε πολλές εξ αυτών. Οι φθαλικές ενώσεις αφήνουν το στίγμα τους στον οργανισμό προκαλώντας διάσπαση προσοχής και υπερκινητικότητα, ορμονικές αλλαγές, άσθμα, αντίσταση στην ινσουλίνη, παχυσαρκία και υπογονιμότητα. Οι περίφημοι «πλαστικοποιητές», που προέρχονται είτε από την οικογένεια της BPA είτε από αυτή των φθαλικών ενώσεων, κρύβονται σε πλήθος προϊόντων, στα οποία προσφέρουν την επιθυμητή ευλυγισία και αντοχή, όπως μπουκάλια νερού για ποδηλάτες, πλαστικά παιχνίδια, αποδείξεις κ.ά. «Ακόμα όμως και στις γυάλινες συσκευασίες, όταν αυτές κλείνουν αεροστεγώς, χρησιμοποιούνται πλαστικοποιητές από φθαλικές ενώσεις ανάμεσα στο καπάκι και στο περιεχόμενο», περιγράφει ο δρ Σαρηγιάννης, «όταν το τρόφιμο περιέχει λίπος ή λάδι οι φθαλικές ενώσεις διαχέονται παντού». «Ο ΠΟΥ έχει επισημάνει σε τελευταία ανακοίνωσή του ότι το κόστος για την αντιμετώπιση των προβλημάτων υγείας που προκύπτουν από επικίνδυνα χημικά είναι μεγαλύτερο από αυτό που θα προκύψει από την απαγόρευσή τους και την αντικατάστασή τους με άλλα, μη επιβλαβή», τονίζει η δρ Κολόσα, κρούοντας τον κώδωνα του κινδύνου. «Οι πολίτες της Ε.Ε. επιβαρύνονται ταυτόχρονα από πλήθος επικίνδυνων χημικών που συσσωρεύονται σε προϊόντα καθημερινής χρήσης, με πολλαπλάσιες επιπτώσεις στην υγεία τους», προσθέτει. Το 2020 η Ευρωπαϊκή Επιτροπή δεσμεύτηκε να απαγορεύσει τις πιο επιβλαβείς ουσίες που εξακολουθούν να βρίσκονται σε καταναλωτικά προϊόντα, να αντιμετωπίσει το «φαινόμενο κοκτέιλ», να απλοποιήσει τις χημικές αξιολογήσεις και τους ελέγχους και να περιορίσει χημικά ανά ομάδα αντί για ένα προς ένα. Εκτοτε, όμως, και υπό το βάρος πολιτικών πιέσεων εκτιμάται ότι έχει γίνει μια σχετική υπαναχώρηση ως προς το εύρος των μέτρων που θα λάβει η Ε.Ε. για την προστασία των Ευρωπαίων καταναλωτών. «Εχουν περάσει πάνω από 1.000 ημέρες που η Κομισιόν δεσμεύτηκε να το διορθώσει και να ενισχύσει τους κανόνες της Ε.Ε. για τα χημικά. Η πρόεδρος Φον ντερ Λάιεν πρέπει να τηρήσει τις δεσμεύσεις της και να δημοσιοποιήσει χωρίς καθυστέρηση ισχυρότερους κανόνες», υπενθυμίζει στη γραπτή δήλωσή του ο επικεφαλής Συνήγορος Πολιτικής της CHEM Trust, Στέφαν Σόιερ. Προτού δούμε να παίρνουν σάρκα και οστά ευρωπαϊκές οδηγίες, η δρ Κολόσα προτείνει να αλλάξουμε πολλές από τις καθημερινές μας συνήθειες. «Αποφεύγετε τα έτοιμα μαγειρεμένα φαγητά, τα συσκευασμένα τρόφιμα ή φρέσκα που μεταφέρονται για καιρό μέσα σε πλαστικές σακούλες», λέει στην «Κ» ενδεικτικά, «προτιμήστε να μαγειρεύετε μόνοι σας με πρώτες ύλες που παράγονται σε κοντινή σας απόσταση, οπότε δεν έχουν μείνει για μέρες κλεισμένα σε συσκευασίες». Αν στο σούπερ μάρκετ μπορείτε να επιλέξετε ανάμεσα σε χάρτινη και πλαστική σακούλα, «επιλέξτε ασυζητητί την πρώτη». «Τα χάρτινα ποτήρια για καφέ δεν είναι, ωστόσο, αθώα, αντίθετα έχουν υποστεί χημική επεξεργασία, αλλάξτε συνήθεια, καθιερώστε ένα πορσελάνινο φλιτζάνι στο γραφείο σας ή ένα θερμός, αν είστε συνεχώς εν κινήσει». Τέλος, εξίσου σημαντικός είναι ο τακτικός καθαρισμός και αερισμός των σπιτιών μας, καθώς πολλά χημικά τα εισπνέουμε μέσω της οικιακής σκόνης, στην οποία έχουν παρεισφρήσει χημικά. «Ως καταναλωτές οφείλουμε να απαιτούμε από τη βιομηχανία να σχεδιάζει εξαρχής διαπιστευμένα ασφαλή προϊόντα», συμπληρώνει ο δρ Σαρηγιάννης. Σύμφωνα με τον καθηγητή, η τάση που θα επικρατήσει μακροπρόθεσμα στη χημική βιομηχανία είναι το «safe and sustainable by design». «Θα πρόκειται για χημικά προϊόντα ασφαλή για τον καταναλωτή, τα οποία ταυτόχρονα να έχουν μικρό περιβαλλοντικό αποτύπωμα», περιγράφει, «δεν θα μπορεί δηλαδή να είναι βιώσιμο ένα προϊόν, του οποίου η παραγωγή απαιτεί πολύ νερό». Η εν λόγω αλλαγή πλεύσης θα συμβάλει στην αντιμετώπιση της κλιματικής αλλαγής. Αυτό μπορεί να αποτελέσει ένα ιδανικό momentum για την ελληνική χημική βιομηχανία. «Μπορεί οι εταιρείες-κολοσσοί να έχουν δυσκολία να αλλάξουν και να προσαρμόσουν τη γραμμή παραγωγής τους, οι ελληνικές εταιρείες, όμως, που έχουν μικρότερης κλίμακας παραγωγή, είναι πιο ευέλικτες», καταλήγει ο πρόεδρος του Εθνικού Ιδρύματος Ερευνών. ",False
newsbomb.gr,https://www.kathimerini.gr/society/562557619/synaisthimatikos-dotis-otan-mia-filia-sozei-zoes/,,Συναισθηματικός δότης: Οταν μία φιλία σώζει ζωές,2023-08-07T20:24:00+03:00,Αλεξία Καλαϊτζή,"Έναν νέο δρόμο προσφοράς και αλληλεγγύης, που μπορεί μαζί με τον ασθενή τους να βοηθήσει εκατοντάδες άλλους ασθενείς, ανοίγουν οι «συναισθηματικοί δότες» Βγαίνοντας από το χειρουργείο του Ιπποκράτειου, ο Νίκος Χιονίδης άνοιξε τα μάτια του σε μια καινούργια ζωή. Επί δύο χρόνια πάλευε για αυτή τη στιγμή. Ήταν φορές που έχανε την πίστη του ότι θα τα κατάφερνε, αλλά επιτέλους εκείνη την Παρασκευή του Ιουλίου, του είχε μεταμοσχευθεί ένα υγιές νεφρό, με το οποίο θα μπορούσε πλέον να συνεχίσει τη ζωή του, αφήνοντας πίσω του την επίπονη καθημερινότητα των αιμοκαθάρσεων. «Νιώθω υπέροχα. Έχω και την ικανοποίηση ότι η υγεία μου θα βελτιωθεί ραγδαία αλλά και την ικανοποίηση ότι κάτι που προσπάθησα έφτασε στην ολοκλήρωσή του». Η προσπάθεια στην οποία αναφέρεται ο 48χρονος δεν είχε σχέση μόνο με την προσωπική περιπέτεια της υγείας του αλλά και με την ιδιαιτερότητα της περίπτωσής του. Ο δότης του δεν ήταν κάποιος συγγενής, αλλά ένας πολύ αγαπημένος του φίλος που θέλησε να του αλλάξει τη ζωή, ένας «συναισθηματικός» δότης που κλήθηκε να περάσει από πολλά κύματα μέχρι η προσφορά του να βρει τόπο.   Λόγω κληρονομικότητας, ο κ. Χιονίδης ήξερε ότι κάποια στιγμή στη ζωή του θα αντιμετώπιζε σοβαρό πρόβλημα με τα νεφρά του. Το είχε δει να συμβαίνει πριν από χρόνια τόσο με τον πατέρα, όσο και με τον θείο του. Στην ηλικία των 44 ετών, μια πνευμονία σε συνδυασμό με την κακή κατάσταση των νεφρών του, τον οδήγησαν στη λύση των αιμοκαθάρσεων. «Ήταν αναμενόμενο, αλλά όχι τόσο νωρίς. Με έντονη επαγγελματική δραστηριότητα και δύο παιδιά, 7 και 14 ετών, προσπάθησα η νέα αυτή συνθήκη να μην αλλάξει κάτι στην ποιότητα ζωή της οικογένειας, αλλά και να διατηρήσω την επαγγελματική και κοινωνική μου ζωή». Αυτό ήταν ωστόσο πολύ δύσκολο όταν 3 έως και 4 φορές την εβδομάδα έπρεπε να πηγαίνει στο νοσοκομείο και να αφιερώνει περίπου 5 ώρες για να κάνει αιμοκάθαρση. Έπειτα από μια ρήξη νεφρού και μια σοβαρή εγχείρηση, έχασε ένα από τα δύο του νεφρά. Η μεταμόσχευση ήταν η μοναδική του λύση. Λόγω κληρονομικότητας, δότης δεν θα μπορούσε να είναι κάποιος από τον συγγενικό του περιβάλλον. Έκανε τις εξετάσεις και εντάχθηκε στη λίστα του Εθνικού Οργανισμού Μεταμοσχεύσεων. Ενημερώθηκε πως μέσος χρόνος αναμονής ήταν τα οκτώ χρόνια. «Είναι απαράδεκτο για μια ευρωπαϊκή χώρα», τονίζει. Παρότι η δωρεά οργάνων προωθείται με κάθε ευκαιρία, η Ελλάδα παραμένει ανάμεσα στις χώρες με τους λιγότερους δότες στην Ευρωπαϊκή Ένωση. Τότε ένας πολύ στενός φίλος του νεφροπαθούς, προσφέρθηκε να γίνει ο ίδιος δότης. Στην αρχή, όπως περιγράφει ο κ. Χιονίδης, νόμιζε ότι κάνει πλάκα. Όταν όμως ο φίλος του, επέμεινε πως προτίθεται να του δωρίσει ένα νεφρό, ο άνδρας άρχισε να ερευνά τη νομοθεσία. Όπως αναφέρει υπήρχε πρόβλεψη για συναισθηματικό δότη, ωστόσο εκκρεμούσαν πολλά ζητήματα: από ιατρικές λεπτομέρειες μέχρι ηθικά θέματα. Ο κ. Χιονίδης βρήκε μπροστά του πολύ γρήγορα ένα εξ’ αυτών. «Απευθύνθηκα στους γιατρούς του Ιπποκράτειου. Διαπιστώθηκε ότι το μόσχευμα δεν ήταν κατάλληλο για εμένα. Ήταν ασύμβατο. Εκεί υπήρχε στον νόμο μια ασάφεια που δεν προσδιόριζε τι ακριβώς γίνεται όταν δεν παίρνεις εσύ απευθείας το μόσχευμα». Στο σημείο αυτό, όπως περιγράφει, επενέβη το υπουργείο Υγείας και ο Εθνικός Οργανισμός Μεταμοσχεύσεων. Τον Μάρτιο του 2023 το υπουργείο Υγείας πέρασε νόμο με τίτλο «Εκσυγχρονισμός του δικαίου για τη δωρεά και μεταμόσχευση οργάνων», το οποίο μεταξύ άλλων όριζε τις προϋποθέσεις δωρεάς από ζώντα δότη, τη διαδικασία ενημέρωσης και συναίνεσης δυνητικού ζώντα δότη, και τη σύσταση Μητρώου Ζώντων Δοτών. Βασικό σημείο του σχεδίου νόμου – όπως αναφέρεται στο εισαγωγικό σημείωμα – είναι η αναβάθμιση της Επιτροπής Ζώντα Δότη και η οργάνωση αυτής σε δύο αυτοτελή τμήματα, ώστε να μην υπάρχει καθυστέρηση στην παροχή της σχετικής άδειας. Κάθε περίπτωση ελέγχεται διεξοδικά μέσω συνεντεύξεων, ώστε να αποδειχθεί αν οι άνθρωποι αυτοί έχουν τη σχέση που υποστηρίζουν και δεν υποκρύπτεται κάτι άλλον πλην της διάθεσης προσφοράς που τους διέπει «Συναισθηματικός δότης είναι ένας άνθρωπος που δεν συνδέεται με πρώτο βαθμό συγγένειας με κάποιον που χρειάζεται μεταμόσχευση, αλλά έχει συναισθηματική σχέση μαζί του», δηλώνει στην «Κ» ο Πρόεδρος του Ελληνικού Οργανισμού Μεταμοσχεύσεων, Γιώργος Παπαθεοδωρίδης φέρνοντας ως παράδειγμα ένα ζευγάρι που συζεί αλλά δεν έχει παντρευτεί ή μια νταντά που έχει μεγαλώσει ένα παιδί. Για να πιστοποιηθεί ωστόσο αυτή η σχέση, λήπτης και δότης περνούν από μια επιτροπή, την Επιτροπή του Ζώντα Δότη, που αποτελείται από έναν Πρωτοδίκη, που είναι και ο πρόεδρος, ένα μέλος του ΕΟΜ, κοινωνικό λειτουργό και ψυχίατρο. Ο κ. Παπαθεοδωρίδης σημειώνει πως κάθε περίπτωση ελέγχεται διεξοδικά μέσω συνεντεύξεων, ώστε να αποδειχθεί αν οι άνθρωποι αυτοί έχουν τη σχέση που υποστηρίζουν και δεν υποκρύπτεται κάτι άλλον πλην της διάθεσης προσφοράς που τους διέπει. Όπως λέει, πριν από κάποια χρόνια δεν επιτρεπόταν από τον νόμο η έννοια του «συναισθηματικού δότη». «Ο οργανισμός το ενθαρρύνει. Είναι πολύ σημαντικό. Αρκεί να τεκμηριώνεται ότι γίνεται για λόγους προσφοράς». Μετά από διεξοδικές συνεντεύξεις, η περίπτωση του κ. Χιονίδη και του καλού του φίλου εγκρίθηκε. Το μόσχευμα του δεύτερου έδωσε πνοή ζωής σε μια νεαρή γυναίκα, και μετά την άνοδο του στη λίστα, όπως προβλέπεται από τον νόμο, έπειτα από τρεις περίπου μήνες κάλεσαν τον κ. Χιονίδη ενημερώνοντας τον ότι έχει βρεθεί συμβατό μόσχευμα. Η εγχείρηση έγινε στο τέλος του Ιουλίου από τον χειρουργό, Νίκο Αντωνιάδη, στο Ιπποκράτειο και θεωρήθηκε επιτυχής. Όλη η ομάδα μεταμοσχεύσεων του νοσοκομείου ένιωσε συγκινημένη από την επιτυχία αυτή που έδειξε έναν νέο δρόμο προσφοράς και αλληλεγγύης, που μπορεί μαζί με τον ασθενή τους να βοηθήσει εκατοντάδες άλλους ασθενείς. «Μπορέσαμε να γίνει κάτι που γίνεται στο εξωτερικό. Ανοίγει τις πόρτες για πολύ κόσμο, που θα μπορέσει έτσι να προχωρήσει στη μεταμόσχευση, σε αυτό το δώρο ζωής. Τώρα είναι πιο εύκολο για τους υπόλοιπους. Οι πρώτοι περνούν όλη τη γραφειοκρατία», δηλώνει αισιόδοξα ο διευθυντής της κλινικής Μεταμοσχεύσεων του Ιπποκράτειου, Γιώργος Τσουλφάς. Στο ίδιο πνεύμα, ο κ. Χιονίδης αναφέρει πως εφόσον μετά τη δική του περίπτωση τα ζητήματα που προέκυψαν έχουν λυθεί, ο δρόμος είναι ανοιχτός για όλους τους επόμενους που θα θελήσουν να ακολουθήσουν τον δρόμο αυτό. Όπως παραδέχεται, σε αυτά τα δύο χρόνια που διήρκησε αυτός ο αγώνας, την πραγματική επιμονή και υπομονή έδειξε ο δότης του, ο οποίος δεν απογοητεύτηκε και επέμενε μέχρι να πετύχει τον σκοπό του. Σημειώνεται πως το 2021, ενώ 36.000 ασθενείς έλαβαν ένα μόσχευμα, 41.000 νέοι ασθενείς εγγράφησαν στις λίστες αναμονής στα κράτη-μέλη του Συμβουλίου της Ευρώπης.     ",False
newsbomb.gr,https://www.kathimerini.gr/society/562557631/koinonikos-toyrismos-oristikoi-pinakes-gia-syntaxioychoys-eleytheroys-epaggelmaties/,,Κοινωνικός Τουρισμός: Οριστικοί πίνακες για συνταξιούχους ελεύθερους επαγγελματίες,2023-08-07T19:08:08+03:00,Newsroom,"Αναρτήθηκαν οι οριστικοί πίνακες για συνταξιούχους ελεύθερους επαγγελματίες, περιλαμβάνοντας 25.000 επιταγές Αναρτήθηκαν τη Δευτέρα οι οριστικοί πίνακες του προγράμματος κοινωνικού τουρισμού της ΔΥΠΑ για συνταξιούχους ελεύθερους επαγγελματίες (τ. ΟΑΕΕ), περιλαμβάνοντας 25.000 επιταγές. Το πρόγραμμα ξεκινάει από την Τρίτη 8 Αυγούστου και θα ολοκληρωθεί στις 7 Αυγούστου 2024. Οι δικαιούχοι και ωφελούμενοι μπορούν να πραγματοποιήσουν έως έξι διανυκτερεύσεις σε τουριστικό κατάλυμα που επιλέγουν από το «Μητρώο Παρόχων» της ΔΥΠΑ, κατόπιν απευθείας συνεννόησής τους με τον πάροχο, καταβάλλοντας μικρή ιδιωτική συμμετοχή. Για καταλύματα σε Λέρο, Λέσβο, Χίο, Κω και στον νομό Εβρου, μπορούν να πραγματοποιηθούν έως 10 διανυκτερεύσεις, ενώ στα καταλύματα της Βόρειας Εύβοιας, της Σάμου, καθώς και της Ρόδου, προβλέπονται έως 12 διανυκτερεύσεις, εντελώς δωρεάν. Όπως επισημαίνεται σε σχετική ανακοίνωση, οι τιμές επιδότησης παραμένουν αυξημένες κατά 20% για τον μήνα αιχμής Αύγουστο, ενώ, επιπλέον, προσαυξάνονται κατά 20% και κατά τις περιόδους των Χριστουγέννων (από 15/12/2023 έως 14/01/2024) και του Πάσχα (από 26/04/2024 έως 12/05/2024). Η αύξηση ισχύει για όλο τον χρόνο για τα καταλύματα της Βόρειας Εύβοιας, της Σάμου και της Ρόδου, μετά τη δημοσίευση σχετικής ΚΥΑ. Εκτός από τη διαμονή σε τουριστικά καταλύματα, επιδοτούνται και ακτοπλοϊκά εισιτήρια, με μικρή ιδιωτική συμμετοχή για τη γενική κατηγορία των δικαιούχων και για τους πολύτεκνους. Σημειώνεται πως για τα άτομα με αναπηρία, τα ακτοπλοϊκά εισιτήρια διατίθενται δωρεάν. ",False
newsbomb.gr,https://www.kathimerini.gr/society/562557544/dimarchos-ydras-ta-zoa-ergasias-apoteloyn-anagkaiotita/,,Δήμαρχος Υδρας: «Τα ζώα εργασίας αποτελούν αναγκαιότητα»,2023-08-07T18:45:00+03:00,Newsroom,"«Γίνεται 200 χρόνια στο νησί. Δεν παραβιάζεται καμία νομοθεσία και δεν έχει καταγραφεί ουδέποτε περιστατικό κακοποίησης ζώου» υποστήριξε ο Γιώργος Κουκουλάκης Δηλώσεις στον απόηχο των εικόνων με ένα γαϊδουράκι στην Υδρα να μεταφέρει στην πλάτη του ψυγείο, έκανε ο δήμαρχος του νησιού, Γιώργος Κουκουλάκης, υποστηρίζοντας πως τα ζώα εργασίας αποτελούν αναγκαιότητα, προσθέτοντας ότι δεν παραβιάζεται η νομοθεσία. Μιλώντας στην ΕΡΤ, ο δήμαρχος της Υδρας υπογράμμισε ότι δεν πρόκειται για γαϊδούρια, αλλά μουλάρια που μπορούν να σηκώσουν μέχρι 100 κιλά. Σημείωσε δε πως από την προανακριτική εξέταση που διεξήχθη, βρέθηκε ότι το ψυγείο ζύγιζε 67 κιλά, προσθέτοντας πως στο νησί δεν υπάρχει δυνατότητα να μεταφερθεί ούτε άνθρωπος ούτε εμπόρευμα με άλλον τρόπο. «Δεν είναι κάτι που το κάνουμε για τουριστικούς λόγους ή επειδή μας αρέσει. Είναι μια αναγκαιότητα στο νησί, είναι και το δικαίωμά μας στη μετακίνηση αν θέλετε», ανέφερε ο κ. Κουκουλάκης, υποστηρίζοντας πως χωρίς τα «ζώα εργασίας» θα καταρρεύσει η τοπική οικονομία. Ο δήμαρχος Υδρας ανέφερε ότι ένα μουλάρι στοιχίζει 4.000 – 5.000 ευρώ και ο ιδιοκτήτης του το προσέχει. «Γίνεται 200 χρόνια στο νησί. Δεν παραβιάζεται καμία νομοθεσία και δεν έχει καταγραφεί ουδέποτε περιστατικό κακοποίησης ζώου», επέμεινε. Πηγή: ΕΡΤ ",False
newsbomb.gr,https://www.kathimerini.gr/society/562557586/pyrina-metopa-se-tripoli-kai-serres/,,Πύρινα μέτωπα σε Τρίπολη και Σέρρες,2023-08-07T18:10:04+03:00,Newsroom,"Μάχη με τις φλόγες δίνουν επίγειες και εναέριες δυνάμεις της Πυροσβεστικής Μάχη με τις φλόγες δίνουν επίγειες και εναέριες δυνάμεις της Πυροσβεστικής για να θέσουν υπό έλεγχο τις πυρκαγιές που ξέσπασαν τη Δευτέρα σε Τρίπολη και Σέρρες. Στην Τρίπολη, πυρκαγιά ξέσπασε σε δασική έκταση στη θέση Αγιος Βλάσης. Σύμφωνα με την Πυροσβεστική, η φωτιά που βρίσκεται σε εξέλιξη, καίει σε δάσος με πεύκα χωρίς να κινδυνεύει οικισμός, ενώ οι ισχυροί άνεμοι που πνέουν στην περιοχή δεν ευνοούν την επιχείρηση κατάσβεσης. Στο σημείο επιχειρούν 92 πυροσβέστες με 14 οχήματα και έξι πεζοπόρα τμήματα, ενώ από αέρος συνδράμουν έξι αεροσκάφη και τρία ελικόπτερα.   #Πυρκαγιά σε δασική έκταση στην θέση Άγιος Βλάσης Τρίπολης. Επιχειρούν επίγειες και εναέριες δυνάμεις. — Πυροσβεστικό Σώμα (@pyrosvestiki) August 7, 2023 Την ίδια στιγμή, επιχείρηση βρίσκεται σε εξέλιξη και στην περιοχή Βαμβακόφυτο Σερρών, όπου φωτιά ξέσπασε σε αγροτοδασική έκταση.  Στο σημείο επιχειρούν 37 πυροσβέστες, με 12 οχήματα, δύο πεζοπόρα τμήματα και ένα ελικόπτερο. #Πυρκαγιά σε αγροτοδασική έκταση στην περιοχή Βαμβακόφυτο Σερρών. Επιχειρούν 25 #πυροσβέστες με 9 οχήματα και 1 Ε/Π. — Πυροσβεστικό Σώμα (@pyrosvestiki) August 7, 2023 Τέλος, πυρκαγιά ξέσπασε επίσης, μετά τις 5.30 το απόγευμα, στην περιοχή της Αγίας Τριάδας, στη Θεσσαλονίκη. Στο σημείο επιχειρούν 12 πυροσβέστες με πέντε οχήματα. Η φωτιά καίει ξερά χόρτα και δεν απειλεί κατοικημένη περιοχή.  ",False
newsbomb.gr,https://www.kathimerini.gr/society/562557565/to-23-tis-attikis-kaike-kata-ta-epta-teleytaia-chronia/,,Το 23% της Αττικής κάηκε μέσα σε 7 χρόνια,2023-08-07T18:00:20+03:00,Newsroom,"Τα περισσότερα στρέμματα κάηκαν το 2021 από τις πυρκαγιές σε Γεράνεια, Βαρυμπόμπη, Κερατέα, Βίλια Από το 2017 μέχρι και το τέλος Ιουλίου 2023, έντεκα μεγάλες πυρκαγιές έχουν κάψει περισσότερα από 550.000 στρέμματα στην Αττική, σύμφωνα με τις αναφορές από την Υπηρεσία Ταχείας Χαρτογράφησης Copernicus και το Ευρωπαϊκό Παρατηρητήριο για Δασικές Πυρκαγιές (EFFIS), τις οποίες παρουσιάζει το Εθνικό Αστεροσκοπείο Αθηνών/meteo.gr.  Η συνολική επιφάνεια της Περιφέρειας Αττικής (χωρίς την περιοχή της Τροιζηνίας, των νησιών και του Λεκανοπεδίου) είναι 2.500.000 στρέμματα, οπότε υπολογίζεται ότι τα τελευταία επτά έτη το 23% της συνολικής επιφάνειας έχει καεί από δασικές πυρκαγιές. Τα περισσότερα στρέμματα κάηκαν το 2021 από τις πυρκαγιές σε Γεράνεια, Βαρυμπόμπη, Κερατέα, Βίλια (258.700), ενώ ακολουθούν οι φετινές πυρκαγιές στον Κουβαρά και τα Δερβενοχώρια, με βάση την καταμέτρηση ως το τέλος Ιουλίου (156.100), οι πυρκαγιές του 2018 σε Μάτι και Κινέτα (68.800), οι πυρκαγιές του 2022 σε Γλυφάδα και Πεντέλη (32.600) και η πυρκαγιά του 2017 στον Κάλαμο (30.000). Όπως σημειώνεται σε σχετική ανακοίνωση του Αστεροσκοπείου, τα παραπάνω ανησυχητικά στοιχεία για την Αττική υπογραμμίζουν την ανάγκη συνολικού επαναπροσδιορισμού της στρατηγικής διαχείρισης των δασικών πυρκαγιών στη χώρα μας. Ειδικότερα, η διαχείριση των δασικών πυρκαγιών απαιτεί μία ολοκληρωμένη προσέγγιση που θα ενσωματώνει γνώση αιχμής από διαφορετικές επιστήμες, μεταξύ αυτών και η πυρομετεωρολογία. Είναι χαρακτηριστικό πως η εκδήλωση ακραίων δασικών πυρκαγιών περιλαμβάνει τη σύζευξη, την αλληλεπίδραση φωτιάς και ατμόσφαιρας, οπότε είναι αδύνατο να χαραχθεί οποιαδήποτε στρατηγική διαχείρισης δίχως την ενεργό συνεισφορά της μετεωρολογικής γνώσης. Επιπροσθέτως, οι πυρομετεωρολογικές συνθήκες καθορίζουν εάν και πότε τα δασικά καύσιμα θα καταστούν εύφλεκτα, επηρεάζοντας επίσης τα χαρακτηριστικά της εξάπλωσης και της συμπεριφοράς της φωτιάς.  Παρατηρησιακά δίκτυα όπως το δίκτυο αυτόματων μετεωρολογικών σταθμών της μονάδας ΜΕΤΕΟ, καταλήγει η ανακοίνωση, μπορούν να συνεισφέρουν σημαντικά στην κατεύθυνση μιας ολοκληρωμένης, επιστημονικά τεκμηριωμένης στρατηγικής διαχείρισης των δασικών πυρκαγιών στη χώρα μας. Πηγή meteo.gr ",False
newsbomb.gr,https://www.kathimerini.gr/society/562557361/i-megali-diadromi-toy-ntempa-apo-to-mali-sti-filosofiki-athinon/,,Η μεγάλη διαδρομή του Ντέμπα από το Μάλι στη Φιλοσοφική Αθηνών,2023-08-07T17:50:52+03:00,Ελβίρα Κρίθαρη,"Η ιστορία του ασυνόδευτου πρόσφυγα από το Μάλι που έφτασε στην Ελλάδα στην αρχή της εφηβείας του και φέτος κατάφερε να περάσει στις πανελλαδικές στο τμήμα Γαλλικής Φιλολογίας Η φωνή του Ντέμπα βγαίνει με το ζόρι από την άλλη άκρη της γραμμής. Στο ερώτημα για το πώς φαντάζεται τη φοιτητική ζωή που τον περιμένει τον ερχόμενο Σεπτέμβριο απαντάει μονολεκτικά. Απλώς «καλή». Λένε πώς αυτά είναι τα καλύτερα χρόνια, του επισημαίνω. «Δεν ξέρω τίποτα για αυτό. Θα το ανακαλύψω μετά», απαντάει ο Ντέμπα. «Δεν ξέρω τίποτα για το Πανεπιστήμιο, μόνο ότι είναι πάρα πολύ δύσκολο».  Είναι μάλλον εσωστρεφής -έτσι τον περιέγραψε και ο καθηγητής που μαζί περάσαν δυόμισι απίθανα χρόνια προετοιμασίας για τις πανελλήνιες-, αλλά ίσως δεν είναι ούτε εξοικειωμένος με τις συνήθεις επιθυμίες και τις προτεραιότητες των συνομηλίκων του. Όπως και για τα υπόλοιπα προσφυγόπουλα, έτσι και για τον Ντέμπα που έφτασε στην Ελλάδα ασυνόδευτος στην αρχή της εφηβείας του, η πρόσβαση στην εκπαίδευση γίνεται μόνο μετ’ εμποδίων.  Παρόλα αυτά, με λίγη καλή τύχη, αδιάκοπο διάβασμα και επειδή μάλλον οι περιγραφές των καθηγητών του ως «παιδί-φαινόμενο» δεν απέχουν από την πραγματικότητα, ο Ντέμπα πέρασε φέτος στο Τμήμα Γαλλικής Φιλολογίας της Φιλοσοφικής Αθήνας και σκοπεύει να γίνει φιλόλογος. Στο Μάλι όπου γεννήθηκε, η πρόσβαση στην εκπαίδευση είναι για πολλά παιδιά αδύνατη. Η δράση ένοπλων παραστρατιωτικών οργανώσεων στη χώρα αποτελεί μία από τις κύριες αιτίες που τα σχολεία κλείνουν, μαζί με την υποχρηματοδότηση και τη φτώχεια που αναγκάζει τους ανθρώπους να προτεραιοποιήσουν την επιβίωση.  Ο Ντέμπα βρέθηκε αρχικά στο -πάλαι ποτέ-μεγαλύτερο και ασφυκτικότερο προσφυγικό camp: τη Μόρια. Άλλες οικογένειες δεν ήθελαν ένα παιδί μόνο του στη σκηνή τους και έτσι ο Ντέμπα ζούσε για πολλούς μήνες ανάμεσα σε δύο καρέκλες, περιγράφουν οι άνθρωποι που τον γνωρίζουν. Ακολούθησαν μήνες αστεγίας στους δρόμους της Αθήνας, μέχρι που εντοπίστηκε και παραπέμφθηκε σε δομή κατάλληλη για ασυνόδευτους ανήλικους. Στην ΜΚΟ Ευρωπαϊκή Έκφραση -ΕΚΠΕΘΕ, ο Ντέμπα θα γνωρίσει τον καθηγητή Κοσμά Δρακάτο και μαζί του τον Ελευθέριο Βενιζέλο, τον Σωκράτη, την Αντιγόνη και θα διανύσει μια ασύλληπτη απόσταση από τα όρια του αναλφαβητισμού στα προπύλαια της ανώτατης εκπαίδευσης.  Ο Ντέμπα συμμετείχε στις πανελλαδικές εξετάσεις δίνοντας μαζί με τον γενικό πληθυσμό των μαθητών, όλα τα μαθήματα της ομάδας προσανατολισμού ανθρωπιστικών σπουδών, γραπτώς και στα ελληνικά: Αρχαία, Λατινικά, Ιστορία, Γλώσσα και Λογοτεχνία. Ο εκπαιδευτικός Κοσμάς Δρακάτος που ειδικεύεται στη διδασκαλία των ελληνικών ως ξένης γλώσσας τον παρακίνησε να δώσει εξετάσεις αποκρύπτοντάς του, όπως λέει στην «Κ» το απαιτητικό του εγχειρήματος. Όταν ο Ντέμπα πήγε στη δομή ανηλίκων, τον Νοέμβριο του 2020 δεν μίλαγε καθόλου ελληνικά ή αγγλικά και η επικοινωνία τους ξεκίνησε από το μηδέν.  «Κάναμε ασταμάτητα μαθήματα, κάθε μέρα. Ήταν φοβερά συνεπής και καταβρόχθιζε τα πάντα» «Όταν πήγα στο σχολείο για να γράψω το παιδί, υπήρξαν από τη διευθύντρια καλοπροαίρετες ενστάσεις επειδή ο Ντέμπα δεν είχε το πολιτισμικό και εκπαιδευτικό υπόβαθρο για να μπει στην πρώτη λυκείου -στην Ελλάδα τα ασυνόδευτα παιδιά εντάσσονται στο σύστημα εκπαίδευσης με βάση την ηλικία και όχι τις γνώσεις», εξηγεί ο Κοσμάς Δρακάτος. Ο Ντέμπα ήταν λίγο παραπάνω από 15 χρονών, αλλά η διευθύντρια του σχολείου θεώρησε προτιμότερη για εκείνον την 3η Γυμνασίου παρά την Α΄Λυκείου, ώστε να μπορεί να ανταπεξέλθει. «Δεν είχε κάνει ποτέ του μαθηματικά, δεν ήξερε καν ότι υπήρχαν δεινόσαυροι. Θυμάμαι, του δείχναμε τους δεινόσαυρους και δεν το πίστευε. Του λείπανε βασικά πράγματα», λέει ο Κοσμάς Δρακάτος.  Όμως, ο Ντέμπα επέδειξε άσβεστη θέληση για μάθηση. «Του έμαθα το αλφάβητο και όλα τα συμφωνικά συμπλέγματα και ήδη από την 3η-4η ημέρα μπορούσε να διαβάζει όπως εμείς, χωρίς βέβαια να καταλαβαίνει ακόμα», περιγράφει ο καθηγητής. «Κάναμε ασταμάτητα μαθήματα, κάθε μέρα. Ήταν φοβερά συνεπής και καταβρόχθιζε τα πάντα. Τον γράψαμε στο σχολείο στη μέση της σχολικής χρονιάς και μέσα σε έναν χρόνο είχε φτάσει σε επίπεδο Β1. Τότε ήταν που είπαμε να ακολουθήσουμε την ύλη του Λυκείου κανονικά. Περάσαμε σε ένα Γ’ επίπεδο γλώσσας και το παιδί τα καταλάβαινε όλα», προσθέτει ο κ. Δρακάτος.  Κατά τη διάρκεια αυτού του αγώνα δρόμου για να καλυφθεί ύλη που αφορά αιώνες ελληνικής ιστορίας και πολιτισμού, ο Ντέμπα δεν μελετούσε με βαριά καρδιά. «Του άρεσαν όλα πάρα πολύ», λέει ο δάσκαλός του. «Διαβάζαμε Αντιγόνη και ενθουσιαζόταν. Ακόμα και σήμερα θυμάται από τον πρόλογο το κομμάτι με τα όρνια για τα οποία ο νεκρός Πολυνείκης θα ήταν θησαυρός («μα το άθλιο το κορμί του Πολυνείκη / στους πολίτες διαλάλησε, κανένας στη γης να μη το κρύψη ούτε το κλάψη, /μα αθρήνητο και άταφο να τ’ αφήσουν, / γλυκό για τα όρνια θησαυρό», Σοφοκλή Αντιγόνη, 25). «Το χαρακτηριστικό του Ντέμπα ήταν ότι ανακάλυπτε τον κόσμο εκείνη τη στιγμή, δεν ήταν σαν και εμάς, ήδη ποτισμένος στην κουλτούρα αυτή και με την παρθένα ματιά που είχε διάβαζε τα επιχειρήματα της Αντιγόνης και τον έβλεπες να παθιάζεται: “Ναι! Αντιγόνη! Yeah!” Ήταν πολύ αστείο αυτό γιατί κατά κάποιο τρόπο ανατρεπόταν μέσα του το προηγούμενο πιστεύω του και νομίζω αυτό του δημιουργούσε δίψα για μάθηση και για την ίδια τη διαδικασία», λέει ο Κοσμάς Δρακάτος.  Πάντως, στη σύντομη και ντροπαλή τηλεφωνική συνομιλία, ο Ντέμπα είπε πως από όλα τα πρόσωπα των βιβλίων του εκείνο που ξεχώρισε ήταν του Ελευθέριου Βενιζέλου. «Μου άρεσε πάρα πολύ η πολιτική που ασκούσε. Ήταν πολύ έξυπνος και ήξερε καλά τη διεθνή πολιτική», λέει στην «Κ». Από την ύλη της Ιστορίας που ήταν και το αγαπημένο του μάθημα στέκεται λίγο στο Ποντιακό ζήτημα και τη Μικρασιατική Καταστροφή. «Η Μικρασιατική καταστροφή είναι σχεδόν το ίδιο πράγμα με το προσφυγικό τώρα. Τα ίδια πράγματα κάνανε και τότε, καταστρέφανε όλα τα χωριά, οι άνθρωποι φεύγανε, προσπαθούσαν να εγκατασταθούν αλλού», λέει σαν να περιγράφει ιστορίες κοινές στην ελληνική και την αφρικανική ιστορία.  «Τα περισσότερα παιδιά που μένουν σε δομές είτε καταλήγουν στον δρόμο, είτε σε κάποιο camp και εάν είναι αδύναμα σωματικά, όπως ο Ντέμπα, δεν μπορούν να δουλέψουν οικοδομή, ούτε λάντζα. Επομένως, οι πιθανότητες για να καταφέρουν να επιβιώσουν είναι λίγες», λέει ο Κοσμάς Δρακάτος που γνωρίζει το προσφυγικό εκ των έσω. Στον χώρο που μελετούσαν συχνά, στην πολυγλωσσική βιβλιοθήκη του «We Need Books» υπήρχε και ένα κουτί οικονομικής ενίσχυσης -και ακόμα- για την κάλυψη των αναγκών που δεν λύνονται απλώς με το διάβασμα. «Ήταν κολοσσός συναισθηματικής σταθερότητας όλη τη χρονιά και εμψύχωνε και τον συμμαθητή του» Ο Ντέμπα επισημαίνει πως από το διαπολιτισμικό λύκειο στο οποίο φοίτησε, δεν είναι ο μόνος πρόσφυγας που τα κατάφερε στις Πανελλήνιες -άλλα δύο παιδιά θα φοιτήσουν την προσεχή ακαδημαϊκή χρονιά σε σχολές της τριτοβάθμιας εκπαίδευσης. «Ναι, μεν, μένουν με τους γονείς τους, αλλά σε άθλιες συνθήκες. Έσφιξαν το ζωνάρι και τα κατάφεραν», λέει ο συμμαθητής τους που παρά τη συνεσταλμένη φύση του, διατέλεσε πρόεδρος του 15μελούς του σχολείου του. «Αν θες να κερδίσεις ποντάρεις στον Ντέμπα», είχε γράψει ο Κοσμάς Δρακάτος και αυτή ήταν και η άποψη όλων όσων τον γνώριζαν στη δομή. «Ήταν κολοσσός συναισθηματικής σταθερότητας όλη τη χρονιά και εμψύχωνε και τον συμμαθητή του», λέει ο καθηγητής. Ο Ντέμπα έκανε την εντατική προετοιμασία για τις πανελλήνιες μαζί με τον αραβόφωνο Αμάρ. Ο Αμάρ -που έγραψε εντυπωσιακούς βαθμούς για τον λίγο χρόνο που γνωρίζει ελληνικά- δεν πέρασε αυτή τη χρονιά στο Πανεπιστήμιο, έλαβε όμως μια υποτροφία από ιδιωτικό κολλέγιο για να σπουδάσει πολιτικές επιστήμες και θέατρο. Είναι μια ακόμη περίπτωση ενός ταλαντούχου νέου παιδιού με αναξιοποίητες έως τώρα δυνατότητες. Ο Κοσμάς Δρακάτος που ήταν επίσης καθηγητής του διηγείται πως έγραφε επαναλαμβανόμενα, σε ατέλειωτες σελίδες τη φράση «θέλω να κάνω κάτι στη ζωή μου», -τη μόνη που γνώριζε τότε ακόμα, στα ελληνικά.  Ο Ντέμπα, ο Αμάρ και οι συνομήλικοι πρόσφυγες που σημειώνουν σχολικές επιτυχίες μοιάζουν να είναι λίγοι, αλλά είναι ενδεχομένως περισσότεροι των ευκαιριών ένταξης που τους δίνονται. Είναι, άλλωστε, γνωστό πως στις δομές ανηλίκων και στους προσφυγικούς καταυλισμούς της χώρας ενηλικιώνονται, υπό αντίξοες συνθήκες, τα μέλη μιας χαμένης γενιάς.   ",False
newsbomb.gr,https://www.kathimerini.gr/society/562557505/eof-apagoreysi-diakinisis-sympliromatos-diatrofis/,,ΕΟΦ: Απαγόρευση διακίνησης συμπληρώματος διατροφής,2023-08-07T17:20:21+03:00,Newsroom,"Ανιχνεύτηκε μη εγκεκριμένη ουσία Την απαγόρευση διακίνησης και διάθεσης του συμπληρώματος διατροφής FA CORE NEURO 350g με γεύσεις Citrus-Peach, Exotic, Fruit Massage, Lychee και Orange-Mango της εταιρείας FITNESS AUTHORITY Sp.z.o.o. Πολωνίας (παραγωγός), αποφάσισε ο Εθνικός Οργανισμός Φαρμάκων (ΕΟΦ). Σύμφωνα με τον Οργανισμό, στο προϊόν ανιχνεύτηκε η μη εγκεκριμένη ουσία alpha-glycerylphosphorylcholine (GPC), ενώ επισημαίνεται πως η προμήθεια του συγκεκριμένου προϊόντος, το οποίο δεν είναι γνωστοποιημένο στον ΕΟΦ, έγινε από τη Βουλγαρία. Οι επιχειρήσεις που το έχουν προμηθευτεί υποχρεούνται να εφαρμόσουν την απόφαση, η οποία αποτελεί προληπτικό μέτρο για την προάσπιση της Δημόσιας Υγείας, σύμφωνα με τον ΕΟΦ. ",False
newsbomb.gr,https://www.kathimerini.gr/society/562557466/kerkyra-paranomi-chrisi-aigialoy-apo-4-epicheiriseis/,,Κέρκυρα: 4 επιχειρήσεις κατέλαβαν παράνομα αιγιαλό στην ίδια αμμουδιά,2023-08-07T17:04:00+03:00,Newsroom,"Ελεγχοι στoν Κοντογιαλό Τέσσερις επιχειρήσεις οι οποίες χρησιμοποιούσαν χώρους του αιγιαλού χωρίς την απαραίτητη μίσθωση, εντόπισαν κλιμάκια που πραγματοποίησαν ελέγχους στην αμμουδιά του Κοντογιαλού στην Κέρκυρα. Για τις συγκεκριμένες επιχειρήσεις, είτε έχουν ήδη εκδοθεί και επιδοθεί διοικητικά μέτρα, είτε θα εκδοθούν έως την Τετάρτη. Στην παραλία, πέντε επιχειρήσεις βρέθηκαν να λειτουργούν νόμιμα, όπως επίσης και μία επιχείρηση θαλάσσιων μέσων αναψυχής.  Μικτά κλιμάκια του υπουργείου Οικονομικών συνεχίζουν τους ελέγχους σε παραλίες ανά την Ελλάδα, στον απόηχο και των πρόσφατων διαμαρτυριών σε πολλές περιοχές της χώρας. ",False
newsbomb.gr,https://www.kathimerini.gr/society/562557415/pyrkagies-megalos-kindynos-pyrkagias-se-ennia-perifereies-tin-triti/,,Πυρκαγιές: Μεγάλος κίνδυνος σε 9 περιφέρειες την Τρίτη,2023-08-07T16:15:48+03:00,Newsroom,"Πολύ υψηλός κίνδυνος πυρκαγιάς προβλέπεται την Τρίτη σε εννιά περιφέρειες της χώρας Πολύ υψηλός κίνδυνος πυρκαγιάς προβλέπεται την Τρίτη σε εννιά περιφέρειες της χώρας, σύμφωνα με το Χάρτη Πρόβλεψης Κινδύνου Πυρκαγιάς. Σύμφωνα με το χάρτη που εκδίδει η Γενική Γραμματεία Πολιτικής Προστασίας του υπουργείου Κλιματικής Κρίσης και Πολιτικής Προστασίας, πολύ υψηλός κίνδυνος προβλέπεται στις περιφέρειες Αττικής, Στερεάς Ελλάδας, Θεσσαλίας, Πελοποννήσου, Δυτικής Ελλάδας, Ιονίων Νήσων, Κεντρικής Μακεδονίας, Ανατολικής Μακεδονίας και Θράκης καθώς επίσης και Βορείου Αιγαίου. Αναλυτικά οι περιφέρειες:  Αττικής Στερεάς Ελλάδας (Εύβοια συμπεριλαμβανομένης της Σκύρου, Βοιωτία, Φθιώτιδα) Θεσσαλίας (Μαγνησία, Σποράδες) Πελοποννήσου (Μεσσηνία)  Περιφέρεια Δυτικής Ελλάδας (Αχαΐα, Ηλεία) Ιονίων Νήσων Κεντρικής Μακεδονίας (Θεσσαλονίκη, Χαλκιδική, Αγιον Όρος)  Ανατολικής Μακεδονίας και Θράκης (Θάσος, Έβρος συμπεριλαμβανομένης της Σαμοθράκης) Βορείου Αιγαίου (Λήμνος, Λέσβος, Χίος) Η Γενική Γραμματεία Πολιτικής Προστασίας έχει ενημερώσει τις αρμόδιες υπηρεσίες, καθώς και τις Περιφέρειες και τους Δήμους, ώστε να βρίσκονται σε αυξημένη ετοιμότητα πολιτικής προστασίας. ",False
newsbomb.gr,https://www.kathimerini.gr/society/562557373/agios-stefanos-eleytheros-mechri-ti-diki-o-87chronos-poy-katigoreitai-gia-emprismo/,,Άγιος Στέφανος: Ελεύθερος μέχρι τη δίκη ο 87χρονος που κατηγορείται για εμπρησμό,2023-08-07T15:23:23+03:00,Newsroom,"Για τις 22 Αυγούστου αναβλήθηκε η δίκη του 87χρονου που συνελήφθη ενώ προσπαθούσε να βάλει φωτιά σε ξερά χόρτα στον Άγιο Στέφανο Για τις 22 Αυγούστου αναβλήθηκε η δίκη του 87χρονου που συνελήφθη ενώ προσπαθούσε να βάλει φωτιά σε ξερά χόρτα στον Άγιο Στέφανο.  Με την σύσταση της προέδρου του Τριμελούς Αυτόφωρου Πλημμελειοδικείου να απέχει από «έκνομες πράξεις», η δίκη του κατηγορούμενου για εμπρησμό από πρόθεση αναβλήθηκε μετά από αίτημα του ίδιου και προκειμένου να κληθεί στο δικαστήριο να καταθέσει ο γείτονας του 87χρονου, ο οποίος ειδοποίησε τις αρχές όταν τον είδε να επιχειρεί να βάλει φωτιά σε ξερά χόρτα και ανάμεσα σε δέντρα. Ο ηλικιωμένος συνελήφθη επ’ αυτοφώρω από αστυνομικούς της ΔΙΑΣ, λίγα μέτρα μακριά από το σπίτι του στον Άγιο Στέφανο, ενώ επιχειρούσε να βάλει φωτιά σε ξερά χόρτα έχοντας μαζί του εύφλεκτο υγρό. Σύμφωνα με το ΑΠΕ-ΜΠΕ, το δικαστήριο διέταξε την άρση της κράτησης του κατηγορούμενου και λίγο πριν την ολοκλήρωση της διαδικασίας η πρόεδρος κάλεσε τον 87χρονο στο βήμα λέγοντας του, σε αυστηρό τόνο να μην προχωρήσει σε καμία έκνομη πράξη, στο διάστημα που μεσολαβεί μέχρι τη δίκη του. Πρόεδρος: Έχετε βρεθεί κατηγορούμενος για εμπρησμό από πρόθεση. Προσέξτε τις κινήσεις σας από εδώ και πέρα.. Κατηγορούμενος: Κυρία Πρόεδρε δεν έκανα τίποτα…. Πρόεδρος: Άλλα είδαμε εμείς στη δικογραφία ! Μόνο στο σπίτι σας τώρα! Μακριά… Συνήγορος κατηγορούμενου: Στο σπίτι του μπροστά ήταν η φωτιά κυρία Πρόεδρε… ",False
newsbomb.gr,https://www.kathimerini.gr/society/562562362/ipa-ellinida-sminagos-kai-iptameni-nosileytria-timithike-gia-ton-altroyismo-tis/,,ΗΠΑ: Ελληνίδα Σμηναγός τιμήθηκε για τον αλτρουισμό της,2023-08-10T17:14:05+03:00,Newsroom,"Εσπευσε να βοηθήσει άνδρα που υπέστη επιληπτική κρίση Τον αλτρουισμό μιας Ελληνίδας αξιωματικού της Πολεμικής Αεροπορίας των ΗΠΑ, η οποία έσπευσε να βοηθήσει άνδρα που υπέστη επιληπτική κρίση και παρέμεινε δίπλα του μέχρι να φθάσουν οι πρώτες βοήθειες, εξαίρει με ανακοίνωσή της η αμερικανική πρεσβεία στην Αθήνα. Οπως αναφέρεται σε σχετική ανάρτηση της πρεσβείας στο Facebook, «η Σμηναγός και ιπτάμενη νοσηλεύτρια της Πολεμικής Αεροπορίας, Αικατερίνη Σιγάλα, επέδειξε την ακλόνητη δέσμευσή της να βοηθά τους άλλους, όταν βρέθηκε μπροστά σε μια έκτακτη κατάσταση, ενώ βρισκόταν σε εκπαιδευτικό πρόγραμμα στις Ηνωμένες Πολιτείες». Ειδικότερα, κατά τη διάρκεια του εκπαιδευτικού προγράμματος, η Σμηναγός και ο δάσκαλός της άκουσαν ένα ανησυχητικό ήχο και αμέσως αντιλήφθηκαν ότι κάτι δεν πήγαινε καλά. Ένας άνδρας υπέστη επιληπτική κρίση και βρέθηκε στο διάδρομο με τραύμα στο κεφάλι. Η Σμηναγός Σιγάλα, ιπτάμενη νοσηλεύτρια με πάνω από 13 χρόνια ιατρικής εμπειρίας, επενέβη για να βοηθήσει. Αφού αξιολόγησε την κατάσταση, βοήθησε τον τραυματία και παρέμεινε δίπλα του μέχρι να φτάσουν οι πρώτες βοήθειες.  Αναλυτικά η ανάρτηση της Πρεσβείας των ΗΠΑ στην Αθήνα «Η Σμηναγός και ιπτάμενη νοσηλεύτρια της Πολεμικής Αεροπορίας, Αικατερίνη Σιγάλα, επέδειξε την ακλόνητη δέσμευσή της να βοηθά τους άλλους, όταν βρέθηκε μπροστά σε μια έκτακτη κατάσταση, ενώ βρισκόταν σε εκπαιδευτικό πρόγραμμα στις Ηνωμένες Πολιτείες. Η Σμηναγός Σιγάλα, συμμετείχε σε εξειδικευμένο πρόγραμμα αγγλικών για την αεροπορία του Ινστιτούτου Ξένων Γλωσσών του Αμερικανικού Υπουργείου Αμυνας, το οποίο παρέχει εκπαίδευση και πολιτιστική εμβάθυνση για στελέχη του αμερικανικού στρατού και διεθνών εταίρων. Μια μέρα, ενώ βρίσκονταν στην τάξη, η Αικατερίνη και ο δάσκαλός της άκουσαν ένα ανησυχητικό ήχο και αμέσως αντιλήφθηκαν ότι κάτι δεν πήγαινε καλά. Ένας άνδρας υπέστη επιληπτική κρίση και βρέθηκε στο διάδρομο με τραύμα στο κεφάλι. Η Σμηναγός Σιγάλα, ιπτάμενη νοσηλεύτρια με πάνω από 13 χρόνια ιατρικής εμπειρίας, επενέβη για να βοηθήσει. Αξιολόγησε την κατάσταση, βοήθησε τον τραυματία και παρέμεινε δίπλα του μέχρι να φτάσουν οι πρώτες βοήθειες. Οι ενέργειες της Σμηναγού Σιγάλα όχι μόνο αναγνωρίστηκαν από την ηγεσία του Ινστιτούτου, αλλά συμβάδισαν και με την προσωπική της πεποίθηση να βοηθά τους άλλους. Είπε: “Ως ιπτάμενη νοσηλεύτρια, δεν ξεχνώ ποτέ να συμβάλλω θετικά στη ζωή κάποιου άλλου, ακόμα και υπό τις πιο δύσκολες συνθήκες. Αυτή η μέρα ήταν μία από αυτές, και είμαι απεριόριστα ευγνώμων που πρόσφερα άμεση βοήθεια και είμαι ευτυχισμένη που ξέρω ότι αυτός ο άνδρας είναι τώρα ασφαλής και υγιής”. Ευχαριστούμε, Σμηναγέ Σιγάλα!». ",True
newsbomb.gr,https://www.kathimerini.gr/society/562562347/nea-filadelfeia-se-kardiologiki-kliniki-o-pateras-toy-michali-katsoyri/,,Νέα Φιλαδέλφεια: Σε καρδιολογική κλινική ο πατέρας του Μιχάλη Κατσουρή,2023-08-10T17:06:25+03:00,Newsroom,"Ο άνδρας νοσηλεύεται στην καρδιολογική κλινική του Θριάσιου, και θα παραμείνει υπό παρακολούθηση για προληπτικούς λόγους Στο νοσοκομείο Θριάσιο διακομίστηκε ο πατέρας του δολοφονημένου Μιχάλη Κατσουρή, κατόπιν έντονης αδιαθεσίας. Ο άνδρας νοσηλεύεται στην καρδιολογική κλινική και θα παραμείνει υπό παρακολούθηση για προληπτικούς λόγους, σύμφωνα με την ΕΡΤ. Χθες το βράδυ είχε λάβει εξιτήριο η μητέρα του 29χρονου, από το νοσοκομείο «Ερυθρός Σταυρός», η οποία επίσης νοσηλευόταν σε καρδιολογική κλινική, μετά τη δολοφονία του γιου της. Η γυναίκα είχε διακομιστεί με συμπτώματα εμφράγματος, Σύμφωνα με τις πληροφορίες, αρχικά είχε δεχτεί κλήση από το νοσοκομείο που την ενημέρωνε πως ο γιος της είναι βαριά τραυματισμένος. Οταν όμως έφτασε στον Ερυθρό Σταυρό και της ανακοίνωσαν πως ο γιος της είχε καταλήξει, η γυναίκα κατέρρευσε. ",False
newsbomb.gr,https://www.kathimerini.gr/society/562562290/nea-filadelfeia-i-katastasi-ton-traymation-ston-erythro-stayro/,,Νέα Φιλαδέλφεια: Η κατάσταση των τραυματιών στον «Ερυθρό Σταυρό»,2023-08-10T16:30:45+03:00,Newsroom,"Ανακοίνωση για την κατάσταση υγείας των τραυματιών εξέδωσε το νοσοκομείο Ανακοίνωση για την κατάσταση υγείας των τραυματιών από τα αιματηρά επεισόδια στη Νέα Φιλαδέλφεια, εξέδωσε το νοσοκομείο «Ερυθρός Σταυρός». Η ενημέρωση αφορά τρεις Ελληνες ηλικίας 48, 47 και 26 ετών, έναν 37χρονο Κροάτη καθώς και τη μητέρα του νεκρού Μιχάλη Κατσουρή, η οποία χρειάστηκε να νοσηλευτεί αφού έμαθε για το θάνατο του γιου της. Αναλυτικά, σύμφωνα με το νοσοκομείο, ο 48χρονος Ελληνας νοσηλεύεται στη Νευροχειρουργική Κλινική σε σταθερή κατάσταση, σιτίζεται, είναι περιπατητικός και εκκρεμεί ο επαναληπτικός απεικονιστικός έλεγχος προκειμένου να δοθεί σήμερα το εξιτήριο.  Παρόμοια είναι η εικόνα και για τον 47χρονο ο οποίος επίσης νοσηλεύεται στη Νευροχειρουργική Κλινική σε σταθερή κατάσταση, σιτίζεται, είναι περιπατητικός και εκκρεμεί ο επαναληπτικός απεικονιστικός έλεγχος προκειμένου να δοθεί σήμερα εξιτήριο. Αναφορικά με τον 26χρονο Ελληνα, ο «Ερυθρός Σταυρός» επισημαίνει πως νοσηλεύεται στη Νευροχειρουργική Κλινική σε σταθερή κατάσταση, έχει κεφαλαλγία και επεισόδια εμέτων, ενώ συνεχίζεται η παρακολούθηση και η νοσηλεία του. Σε σχέση με τον 37χρονο Κροάτη, σημειώνεται πως αφού ολοκλήρωσε τον απεικονιστικό και εργαστηριακό έλεγχο, έλαβε ιατρικό εξιτήριο στις 12:30, από το νοσοκομείο, ενώ, σύμφωνα με πληροφορίες της ΕΡΤ, στη συνέχεια συνελήφθη και οδηγήθηκε στη ΓΑΔΑ. Τέλος, η μητέρα του Μιχάλη Κατσουρή, ύστερα από τον πλήρη καρδιολογικό έλεγχο που ολοκλήρωσε χωρίς ευρήματα, έλαβε εξιτήριο από το Νοσοκομείο την Τετάρτη 9 Αυγούστου στις 19:00. ",False
newsbomb.gr,https://www.kathimerini.gr/society/562562233/nea-filadelfeia-13-atoma-sto-mikroskopio-tis-el-as-gia-ton-fono-toy-michali/,,Νέα Φιλαδέλφεια: 13 άτομα στο «μικροσκόπιο» της ΕΛ.ΑΣ για τον φόνο του Μιχάλη,2023-08-10T16:18:28+03:00,Newsroom,"Σε μία μικρή ομάδα από τους 105 συλληφθέντες φέρεται να εστιάζουν οι αστυνομικές αρχές, που προσπαθούν να εντοπίσουν τον δολοφόνο ή τους δολοφόνους του 29χρονου Μιχάλη Κατσουρή στα αιματηρά επεισόδια της Νέας Φιλαδέλφειας Σε μία μικρή ομάδα από τους 105 συλληφθέντες φέρεται να εστιάζουν οι αστυνομικές αρχές, που προσπαθούν να εντοπίσουν τον δολοφόνο ή τους δολοφόνους του 29χρονου Μιχάλη Κατσουρή στα αιματηρά επεισόδια της Νέας Φιλαδέλφειας. Σύμφωνα με αστυνομικές πηγές που επικαλείται ο ΣΚΑΪ, στο «μικροσκόπιο» έχουν τεθεί 13 άτομα, ως ύποπτα για τη δολοφονική επίθεση στο φίλαθλο της ΑΕΚ. Πρόκειται για εννέα Κροάτες, τρεις Ελληνες και έναν Αλβανό, σύμφωνα με το ρεπορτάζ. Στην κατοχή του ατόμου από την Αλβανία βρέθηκε αναδιπλούμενος σουγιάς που περιλαμβάνεται στο οπλοστάσιο των χούλιγκαν. Το ένα και μοναδικό τραύμα στο χέρι, σύμφωνα με πληροφορίες που προκύπτουν από την ιατροδικαστική έκθεση του ιατροδικαστή Νίκου Καλόγρηα, ήταν η αιτία θανάτου του Μιχάλη Κατσουρή. Σύμφωνα με τις πληροφορίες, το βαθύ τραύμα στον πήχη, που υποδεικνύει πως κατά πάσα πιθανότητα το θύμα προσπάθησε να αμυνθεί, ήταν η αιτία θανάτου, καθώς έτρωσε όλα τα αγγεία.  Το πλήγμα που κατάφεραν οι χούλιγκαν και ίσως προκλήθηκε και από μαχαίρι τύπου καραμπίτ, προκάλεσε ακατάσχετη αιμορραγία με αποτέλεσμα ο 29χρονος να έχει καταλήξει μέσα σε δέκα λεπτά. Η έρευνα των αρχών συνεχίζεται με έμφαση τόσο στα κινητά των κατηγορουμένων που έχουν κατασχεθεί καθώς και στις εξετάσεις γενετικού υλικού και βίντεο που εκτιμάται ότι θα αποκαλύψουν και τον δράστη της άγριας δολοφονίας του φίλου της ΑΕΚ. ",False
newsbomb.gr,https://www.kathimerini.gr/society/562562269/koronoios-ayxisi-kroysmaton-kai-nosileyomenon-o-rolos-tis-ypo-parallagi-eris/,,Κορωνοϊός: Αύξηση κρουσμάτων και νοσηλευομένων – Ο ρόλος της υπο-παραλλαγής Eris,2023-08-10T16:13:26+03:00,Newsroom,"Ο αριθμός των νέων διασωληνώσεων παρουσίασε μείωση σε σχέση με την προηγούμενη εβδομάδα, ενώ καταγράφηκαν 22 θάνατοι Αύξηση παρουσιάζει η θετικότητα των δειγμάτων για SARS-CoV-2 και οι εισαγωγές στα νοσοκομεία, σύμφωνα με την εβδομαδιαία επιδημιολογική έκθεση του ΕΟΔΥ για τις ιογενείς λοιμώξεις του αναπνευστικού συστήματος (SARS-CoV-2, ιοί γρίπης και αναπνευστικός συγκυτιακός ιός – RSV). Το 11% των κρουσμάτων SARS-CoV-2 οφείλεται στην νέα υπο-παραλλαγή Eris και τα κρούσματα που έχουν καταγραφεί έως σήμερα είναι 41, όλα από την Κρήτη. Αναμένονται αποτελέσματα και από άλλες περιοχές. Ιός SARS-CoV-2 – λοίμωξη COVID-19: Η θετικότητα στο σύνολο των ελεγχθέντων δειγμάτων παρουσίασε αύξηση σε σχέση με την προηγούμενη εβδομάδα. Ο αριθμός των εισαγωγών για COVID-19 (n=469) παρουσίασε αύξηση σε σχέση με την προηγούμενη εβδομάδα και αύξηση 78% σε σχέση με τον μέσο εβδομαδιαίο αριθμό νέων εισαγωγών κατά τις προηγούμενες 4 εβδομάδες. Ο αριθμός των νέων διασωληνώσεων (n=8) παρουσίασε μείωση σε σχέση με την προηγούμενη εβδομάδα και αύξηση 33% σε σχέση με τον μέσο εβδομαδιαίο αριθμό νέων διασωληνώσεων κατά τις προηγούμενες 4 εβδομάδες. Ο αριθμός των ασθενών με λοίμωξη COVID-19 που νοσηλεύονται διασωληνωμένοι είναι 18. Καταγράφηκαν 22 θάνατοι με διάμεση ηλικία τα 86 έτη (εύρος 69-97 έτη). Κατά τις τελευταίες εβδομάδες όλα τα αλληλουχηθέντα στελέχη ανήκαν στις υπο-παραλλαγές ΒΑ.2 και ΒΑ.5 της Όμικρον, με τη ΒΑ.2 να υπερτερεί. Η συχνότερη υπο-παραλλαγή της ΒΑ.2 ήταν η XBB.1.5 (77%), ακολουθούμενη από την XBB.1.16 (11%) και την EG.5.1 (11%). Όσον αφορά στη νέα υπο-παραλλαγή του στελέχους Όμικρον EG.5.1, που χαρακτηρίστηκε ως υποπαραλλαγή επιδημιολογικού ενδιαφέροντος από τον Παγκόσμιο Οργανισμό Υγείας, τα δεδομένα αυτήν τη στιγμή έχουν ως εξής: Η επιτήρηση του ιικού φορτίου στα αστικά λύματα έδειξε αύξηση της κυκλοφορίας του ιού SARSCoV-2 σε 9 από τις 10 περιοχές που ελέγχθηκαν. Ιός της γρίπης: Η θετικότητα για γρίπη στην κοινότητα παραμένει κάτω του 10% (sentinel). Δεν καταγράφηκε νέο σοβαρό κρούσμα εργαστηριακά επιβεβαιωμένης γρίπης με νοσηλεία σε ΜΕΘ, ούτε νέος θάνατος από εργαστηριακά επιβεβαιωμένη γρίπη.  Γριπώδεις συνδρομές (ανεξαρτήτως παθογόνου): Παραμένουν σε χαμηλά επίπεδα Αναπνευστικός συγκυτιακός ιός – RSV: Όλα τα εξετασθέντα δείγματα ήταν αρνητικά για RSV.   ",False
newsbomb.gr,https://www.kathimerini.gr/society/562562185/oplismenoi-kai-anenochlitoi-oi-choyligkan-dieschisan-ti-nea-filadelfeia/,,Οπλισμένοι και ανενόχλητοι οι χούλιγκαν διέσχισαν τη Νέα Φιλαδέλφεια,2023-08-10T16:08:48+03:00,Newsroom,"Το δρομολόγιο που ακολούθησαν οι χούλιγκαν «φωτίζει» το οπτικοακουστικό υλικό από κάμερες ασφαλείας Το δρομολόγιο που ακολούθησαν οι χούλιγκαν που ενεπλάκησαν στα επεισόδια της Νέας Φιλαδέλφειας, με αποτέλεσμα το θανάσιμο τραυματισμό του 29χρονου Μιχάλη Κατσουρή, «φωτίζει» το οπτικοακουστικό υλικό από τις κάμερες ασφαλείας των καταστημάτων, στους δρόμους που διέσχισαν. Σε βίντεο από κάμερα περιπτέρου, που φέρνει στη δημοσιότητα ο ΣΚΑΪ, αποτυπώνεται η ανεμπόδιστη διέλευση των Κροατών χούλιγκαν στη διαδρομή από το σταθμό ΗΣΑΠ μέχρι το γήπεδο OPAP Arena. Στο βίντεο φαίνονται βαρύτατα οπλισμένοι, λίγα μέτρα από το σταθμό στον Περισσό, να περνάνε από περίπτερο έχοντας στα χέρια τους λοστούς, σιδερόβεργες, ξύλα και κάθε λογής κοντάρια και άλλα αντικείμενα, τα οποία στην συνέχεια χρησιμοποίησαν στην επίθεσή τους. Είναι χαρακτηριστική η μαρτυρία υπαλλήλου επιχείρησης που αναφέρει πως είχαν αρπάξει ακόμα και κάποια σίδερα που χρησιμοποιούσαν για τα ψυγεία της εταιρείας. Οι χούλιγκαν κατευθύνθηκαν, διασχίζοντας κατοικημένη περιοχή, προς στο Άλσος που βρίσκεται στο ρέμα δίπλα από το γήπεδο της ΑΕΚ και εκεί περίμεναν το σύνθημα για να επιτεθούν. Μάλιστα, κάτοικοι που είχαν βγάλει τα σκυλιά τους βόλτα, ανέφεραν πως δέχτηκαν και οι ίδιοι επίθεση από την ομάδα των χούλιγκαν. ",False
newsbomb.gr,https://www.kathimerini.gr/society/562555423/oi-nikes-tis-ellinikis-diplomatias-toy-krasioy/,,Οι νίκες της ελληνικής διπλωματίας του κρασιού,2023-08-10T15:59:53+03:00,Τασούλα Επτακοίλη,"Πώς φτάσαμε στο ρεκόρ των εξαγωγών και γιατί ξέσπασε η μάχη της ετικέτας H VieVinum είναι η μεγαλύτερη και σημαντικότερη έκθεση οίνου της Αυστρίας. Πραγματοποιείται κάθε δύο χρόνια και συγκαταλέγεται σε εκείνες τις λίγες που έχουν τέτοιο κύρος ώστε να επηρεάζουν καθοριστικά τις διεθνείς τάσεις και εξελίξεις στον χώρο του κρασιού. Tην άνοιξη του 2024, επί τρεις ημέρες (25-27 Μαΐου), 600 και πλέον μεγάλα οινοποιεία από όλο τον κόσμο θα παρουσιάσουν τα προϊόντα τους στις αίθουσες του Χόφμπουργκ, του πάλαι ποτέ ανακτόρου της δυναστείας των Αψβούργων, στη Βιέννη. Τιμώμενη χώρα της επόμενης VieVinum θα είναι η Ελλάδα. Οταν οι άνθρωποι του Συνδέσμου Ελληνικού Οίνου (ΣΕΟ) ενημερώθηκαν σχετικά από τους διοργανωτές της χάρηκαν πολύ αλλά και ξαφνιάστηκαν. «Γιατί επιλέξατε εμάς;», ρώτησαν. «Επειδή τα ελληνικά κρασιά είναι η αδυναμία των καλύτερων οινοχόων μας. Εκείνοι σας πρότειναν κι εμείς τους εμπιστευόμαστε», απάντησαν οι Αυστριακοί. Φαίνεται πως η διπλωματία του οίνου αποδίδει, αν γίνεται οργανωμένα και στοχευμένα. Μόλις τον περασμένο Ιούνιο, μια ομάδα οινοχόων από ευρωπαϊκά εστιατόρια βραβευμένα με αστέρια Μισελέν είχε ταξιδέψει στην Κρήτη και τη Σάμο, προσκεκλημένη του ΣΕΟ. Είχε προηγηθεί, τον Αύγουστο του 2022, αντίστοιχο ταξίδι στη Βόρεια Ελλάδα, την Πελοπόννησο και τη Σαντορίνη. Και στις δύο περιπτώσεις, οι φιλοξενούμενοι επέστρεψαν στις χώρες τους ενθουσιασμένοι. Ανάμεσά τους ήταν πολλοί από τη Γερμανία (πρώτη χώρα στην Ευρώπη σε εισαγωγές ελληνικών κρασιών) αλλά και την Αυστρία (ραγδαία ανερχόμενη δύναμη στον χώρο). Αυτές οι προσπάθειες προβολής και ανάδειξης του ελληνικού κρασιού δεν είναι βέβαια καινούργιες. Οι Ελληνες οινοποιοί εργάζονται συντεταγμένα, με συνέπεια και αφοσίωση, εδώ και αρκετά χρόνια. Στις αρχές της περασμένης δεκαετίας, μεσούσης της οικονομικής κρίσης, υπήρξαν τα πρώτα ενθαρρυντικά σημάδια πως οι κόποι τους θα καρποφορήσουν. Τότε που το Forbes έγραφε πως «κατά μάλλον ειρωνικό τρόπο, μια από τις χειρότερες οικονομικές περιόδους για την Ελλάδα συμπίπτει με μια από τις πιο ακμαίες για τα κρασιά της», το Bloomberg προέτρεπε τους αναγνώστες του «βοηθήστε την ελληνική οικονομία… πίνοντας» και οι New York Times έπλεκαν σε απανωτά άρθρα το εγκώμιο του Ασύρτικου, συγκρίνοντας τη σαντορινιά ποικιλία με τα φημισμένα Sancerre και Chablis. «Τα λιθαράκια που άρχισαν να μπαίνουν εκείνη την περίοδο οδήγησαν στο στιβαρό οικοδόμημα που πλέον έχει δημιουργηθεί σήμερα», λέει στην «Κ» η Σοφία Πέρπερα, υπεύθυνη μάρκετινγκ του ΣΕΟ, που έχει στο αρχείο της πολλά ογκώδη ντοσιέ με διθυραμβικά δημοσιεύματα από τον διεθνή έντυπο και ηλεκτρονικό Τύπο. «Οι εντυπωσιακές εξαγωγές μας δεν προέκυψαν από τη μια μέρα στην άλλη, χρειάστηκε χρόνος για να ωριμάσουν οι συνθήκες. Η σοβαρή δουλειά που έγινε αρχικά στις ΗΠΑ και στον Καναδά –όπου επί μια δεκαπενταετία διατηρούσαμε Γραφείο Τύπου– επηρέασε σταδιακά όλες τις αγγλόφωνες χώρες. Χαρακτηριστικό είναι αυτό που συμβαίνει στη Μεγάλη Βρετανία, όπου το ελληνικό κρασί διαγράφει μια λαμπρή πορεία». Τι άλλο έχει συμβάλει σε αυτή την επιτυχία; «Το πνεύμα συνεργασίας, σύμπνοιας και αλληλεγγύης των οινοποιών μας», τονίζει η κ. Πέρπερα. «Προτάσσουν το συλλογικό και μακροπρόθεσμο όφελος απέναντι στο ατομικό και βραχυπρόθεσμο. Θα φανεί κοινότoπο αλλά ξέρουν καλά πως η ισχύς βρίσκεται εν τη ενώσει. Δεν συμφέρει κανέναν να υπάρχει μόνο ένα Ασύρτικο, ένα Αγιωργίτικο ή ένα Ξινόμαυρο στις λίστες των ξένων εστιατορίων. Το ζητούμενο είναι να δημιουργηθούν νέες κατηγορίες ελληνικών ποικιλιών, που θα περιλαμβάνουν όσο το δυνατόν περισσότερες ετικέτες, όπως συμβαίνει με τις Βουργουνδίες ή τα Riesling, για παράδειγμα. Κι αυτό, χάρη στην επιμονή τους, έχει ήδη αρχίσει να συμβαίνει». Το παράδειγμα της βρετανικής αγοράς αναφέρει στην κουβέντα μας και ο Στέλιος Μπουτάρης, διευθύνων σύμβουλος της εταιρείας Κυρ-Γιάννη και πρόεδρος της Ενωσης Οινοποιών Βορείου Ελλάδος. «Δεν πιάνουμε απλώς το νήμα από εκεί όπου το είχαμε αφήσει προ κορωνοϊού. Εχουμε πετύχει ένα τεράστιο άλμα. Το ελληνικό κρασί έχει γίνει διεθνώς μόδα. Κι αυτό ώς έναν βαθμό συνδέεται με την αναβάθμιση του τουριστικού προϊόντος μας. Ολοένα και λιγότεροι ταξιδιώτες λένε “θα πάω στην Ελλάδα για φθηνές διακοπές με χωριάτικη σαλάτα και ρετσίνα”. Οι περισσότεροι αποζητούν την ποιότητα και τη μοναδικότητα και είναι διατεθειμένοι να πληρώσουν παραπάνω για ξεχωριστές γαστρονομικές και οινικές, μεταξύ άλλων, εμπειρίες. Αυτό έχει αντίκτυπο και στις χώρες που αγοράζουν τα κρασιά μας. Ακόμα και στη Γερμανία, η έμφαση δεν δίνεται πια μόνο στην ποσότητα αλλά και στην ποιότητα· βγαίνουν σιγά σιγά από τα ράφια οι δίλιτρες συσκευασίες και μπαίνουν οι φιάλες των 750 ml», τονίζει. Το Ασύρτικο παραμένει αιχμή του δόρατος, όπως επιβεβαιώνει ο κ. Μπουτάρης. «Ακόμα και το δικό μας “Ασύρτικο του βουνού” έχει φτάσει να πουλάει 200.000 φιάλες ετησίως. Μας το ζήτησε η αγγλική αλυσίδα σούπερ μάρκετ Tesco. Δεν καταλήξαμε σε συμφωνία, όμως μια άλλη αλυσίδα, τα Aldi, αγόρασαν από το Κτήμα Αλφα 400.000 φιάλες. Καταλαβαίνετε ότι έχουμε να κάνουμε με πραγματική εκτόξευση των κρασιών μας, που οφείλεται στη σκληρή δουλειά και στην εξωστρέφεια του κλάδου μας». «Ολοένα και λιγότεροι ταξιδιώτες λένε “θα πάω στην Ελλάδα για φθηνές διακοπές με χωριάτικη και ρετσίνα”. Οι περισσότεροι είναι διατεθειμένοι να πληρώσουν για ξεχωριστές οινικές εμπειρίες». Αδιάψευστοι μάρτυρες οι αριθμοί. Το 2022, για πρώτη φορά, οι εξαγωγές ελληνικού κρασιού άγγιξαν τα 100 εκατ. ευρώ (30.000 τόνοι): περίπου 57 εκατ. εντός Ευρωπαϊκής Ενωσης (+21% από το 2021 και +8,5% από τον μέσο όρο πενταετίας) και 42 εκατ. προς τρίτες χώρες (+11% από το 2021 και +59% από τον μέσο όρο πενταετίας). Ενδεικτικά, στις ΗΠΑ οι εξαγωγές αυξήθηκαν κατά 26% σε σχέση με την προηγούμενη χρονιά, στον Καναδά 8,3%, στη Γερμανία 8,2% και στη Μεγάλη Βρετανία 12%. Αξίζει επίσης να αναφερθεί ότι η μέση τιμή μονάδας πώλησης προς την Ευρώπη ανήλθε σε 2,58 ευρώ ανά κιλό (+10% από το 2021) και 5,34 ευρώ ανά κιλό προς τρίτες χώρες (+14% από το 2021). Πουλάμε περισσότερο και ακριβότερα, δηλαδή. «Η εφαρμογή του στρατηγικού σχεδιασμού μας έχει αρχίσει να αποδίδει. Είμαστε πια υπολογίσιμη δύναμη σε αγορές τις οποίες προσπαθούσαμε επί χρόνια να “ξεκλειδώσουμε” χωρίς αποτέλεσμα», λέει ο πρόεδρος του ΣΕΟ Γιάννης Βογιατζής. «Και δεν είναι μόνο τα ποσοστά των εξαγωγών που ανεβαίνουν και οι καλύτερες τιμές που εξασφαλίζουμε. Είναι η καταξίωση των προϊόντων μας, η φήμη τους που διαρκώς αυξάνεται. Μέχρι πριν από μερικά χρόνια, στις έρευνες αγοράς που πραγματοποιούσαμε στο εξωτερικό, όταν θέταμε την ερώτηση “Τι γνώμη έχετε για το ελληνικό κρασί;”, οι συνήθεις απαντήσεις ήταν “Δεν έχω πιει ποτέ” και “Παράγει η Ελλάδα κρασί;” Πλέον, οι συμμετέχοντες απαντούν ή ότι έχουν δοκιμάσει κρασιά μας και τους άρεσαν πολύ ή ότι έχουν ακούσει πως κάτι καλό γίνεται σε ό,τι αφορά την παραγωγή οίνου στη χώρα μας. Ολα αυτά, που δημιουργούν μια πολύτιμη παρακαταθήκη και για το μέλλον, δεν κατακτήθηκαν εύκολα. Και διαφωνίες είχαμε, και ανατροπές, και ρήξεις, όμως είμαστε ένας δυναμικός κλάδος που δεν συνηθίζει να γκρινιάζει αντί να παράγει. Ετσι προχωράμε μπροστά». Η Τζάνσις Ρόμπινσον, συγγραφέας του «Oxford Companion to Wine» (δεν υπάρχει άνθρωπος που έχει σπουδάσει το κρασί χωρίς να… καταδυθεί στις σελίδες του) δεν είναι απλώς μια influencer. Συγκαταλέγεται στις πιο επιδραστικές προσωπικότητες στον χώρο του κρασιού. Εχει τη δύναμη να απογειώσει ή να καταβαραθρώσει όχι μόνο μια ετικέτα ή ένα οινοποιείο αλλά και μια οινοπαραγωγό χώρα. Κι αυτό δεν είναι καθόλου υπερβολή. Η οινοκριτικός των Financial Times ασκεί τη μεγαλύτερη επιρροή στα διεθνή οινικά τεκταινόμενα. Και μολονότι έχει σε μεγάλη εκτίμηση τα κρασιά μας –κατά καιρούς μάλιστα έχει δηλώσει φανατική θαυμάστρια του Ασύρτικου– πρόσφατα έγραψε ένα αρκούντως θυμωμένο άρθρο με κεντρικό ισχυρισμό ότι «τα ελληνικά κρασιά είναι εντυπωσιακά. Οι γευστικές δοκιμές τους όχι». Αναφέρεται στις οινογνωσίες που διοργανώνονται στο εξωτερικό από το υπουργείο Γεωργικής Ανάπτυξης με χρηματοδότηση κατά μεγάλο ποσοστό από την Ευρωπαϊκή Ενωση. Τι ακριβώς συνέβη; Τον εκνευρισμό της Ρόμπινσον προκάλεσε η απόφαση να είναι καλυμμένες οι ετικέτες των κρασιών που δοκιμάζουν οι οινοκριτικοί, κάτι που δεν συνηθίζεται και δεν της δίνει τη δυνατότητα να προτείνει συγκεκριμένα κρασιά στους αναγνώστες της. «Εχει δίκιο», λέει ο Στέλιος Μπουτάρης. «Κρασί χωρίς ετικέτα δεν νοείται. Σύμφωνα με τον ισχύοντα κανονισμό, όμως, για να δοθούν ευρωπαϊκά χρήματα για τέτοιες εκδηλώσεις, προϋπόθεση είναι αυτές να έχουν ενημερωτικό και εκπαιδευτικό χαρακτήρα, να προβάλλουν δηλαδή ποικιλίες και αμπελουργικές ζώνες. Να μην έχουν εμπορικό χαρακτήρα. Το ίδιο ισχύει, βέβαια, και για χώρες όπως η Ιταλία και η Γαλλία, που αφήνουν ακάλυπτες τις ετικέτες. Εμείς είμαστε… βασιλικότεροι του βασιλέως και τις κρύβουμε». Ο Γιάννης Βογιατζής συμφωνεί. «Γίνεται τόσο καλή δουλειά για την προώθηση των κρασιών μας στο εξωτερικό και, δυστυχώς, διαμαρτυρίες απολύτως δικαιολογημένες όπως η πρόσφατη της Τζάνσις Ρόμπινσον χαλάνε το κλίμα. Και μάλιστα για λόγους γραφειοκρατικούς, όχι ουσίας. Αυτό πρέπει να γίνει κατανοητό από το υπουργείο». Για τον λόγο αυτό ο Σύνδεσμος Ελληνικού Οίνου έχει δρομολογήσει δική του πρωτοβουλία, χωρίς κρατική επιχορήγηση, με τη (μικρή) συνδρομή της Enterprise Greece. Οπως εξηγεί ο πρόεδρός του, «χρειαζόμαστε μηχανισμούς προβολής γρήγορους, ευέλικτους και αποτελεσματικούς. Κι επειδή δεν έχουμε μάθει να απλώνουμε το χέρι μας στο κράτος, θα τους φτιάξουμε μόνοι μας…». 100 εκατ. ευρώ ήταν η αξία των εξαγωγών ελληνικού οίνου το 2022, για 30.000 τόνους. Τα 57 εκατ.εντός Ευρωπαϊκής Ενωσης και τα 42 εκατ. προς τρίτες χώρες. 26% αυξήθηκαν σε σχέση με το 2021 οι εξαγωγές προς τις ΗΠΑ, 8,3% προς τον Καναδά, 8,2% προς τη Γερμανία και 12% προς τη Μεγάλη Βρετανία. 2,58 ευρώ ανά κιλό ήταν η μέση τιμή μονάδας πώλησης προς την Ευρώπη (+10% από το 2021) και 5,34 ευρώ ανά κιλό προς τρίτες χώρες (+14% από το 2021). ",True
newsbomb.gr,https://www.kathimerini.gr/society/562562182/kinima-tis-petsetas-naxos-sto-aytoforo-treis-epicheirimaties-gia-paranomi-katalipsi-aigialoy/,,Νάξος: Στο αυτόφωρο τρεις επιχειρηματίες για… επανακατάληψη αιγιαλού,2023-08-10T15:41:54+03:00,Newsroom,"Επανατοποθέτησαν παράνομα δεκάδες ομπρέλες και ξαπλώστρες σε απόσταση λίγων μέτρων από την ακτογραμμή μετά την αποχώρηση των ελεγκτών από το νησί Στο αυτόφωρο οδηγήθηκαν τρεις επιχειρηματίες στη Νάξο για παραβάσεις της νομοθεσίας περί αιγιαλού. Ειδικότερα, οι συλληφθέντες είχαν τοποθετήσει δεκάδες ομπρέλες και ξαπλώστρες σε απόσταση λίγων μέτρων από την ακτογραμμή χωρίς να διαθέτουν σχετική άδεια. Σύμφωνα με ανακοίνωση του υπουργείου Εθνικής Οικονομίας και Οικονομικών, η εντολή δόθηκε με αφορμή καταγγελίες σύμφωνα με τις οποίες, ομπρέλες και καθίσματα που είχαν εγκατασταθεί παράνομα και απομακρύνθηκαν στο πλαίσιο των ελέγχων που έγιναν τις προηγούμενες ημέρες από την Κτηματική Υπηρεσία Κυκλάδων, επανατοποθετήθηκαν σε παραλίες μετά την αποχώρηση των ελεγκτών από το νησί. Με εντολή του υπουργού Εθνικής Οικονομίας και Οικονομικών Κωστή Χατζηδάκη, η Γενική Γραμματέας Δημόσιας Περιουσίας Νάγια Κόλλια, επικοινώνησε σήμερα με την Εισαγγελία Κυκλάδων και τη Διεύθυνση Αστυνομίας Νάξου προκειμένου να γίνουν επανέλεγχοι και έκτακτοι έλεγχοι για παράνομη κατάληψη αιγιαλού και παραλίας από τουριστικές επιχειρήσεις ή ιδιώτες στο νησί. Η εντολή δόθηκε με αφορμή καταγγελίες σύμφωνα με τις οποίες, ομπρέλες και καθίσματα που είχαν εγκατασταθεί παράνομα και απομακρύνθηκαν στο πλαίσιο των ελέγχων που έγιναν τις προηγούμενες ημέρες από την Κτηματική Υπηρεσία Κυκλάδων, επανατοποθετήθηκαν σε παραλίες μετά την αποχώρηση των ελεγκτών της Κτηματικής Υπηρεσίας του Υπουργείου Οικονομικών από το νησί. Στελέχη της Ελληνικής Αστυνομίας πραγματοποίησαν σήμερα, μέχρι τώρα, ελέγχους σε δέκα επιχειρήσεις, βεβαίωσαν τρεις παραβάσεις της νομοθεσίας για τον αιγιαλό και οδήγησαν τους τρεις υπεύθυνους των επιχειρήσεων στο Αυτόφωρο. Οι παραβάσεις εντοπίστηκαν στις εξής περιοχές: Ο υπουργός Εθνικής Οικονομίας και Οικονομικών Κωστής Χατζηδάκης δήλωσε: «Κάθε απόπειρα, στη Νάξο ή οπουδήποτε αλλού να αγνοηθούν οι έλεγχοι για την αυθαίρετη κατάληψη της παραλίας δεν πρόκειται να γίνει ανεκτή. Όσοι επιχειρήσουν να παίξουν με το νόμο θα αντιμετωπίσουν τις συνέπειες του νόμου! Αυτό συνέβη ήδη στη Νάξο. Προφανώς κάποιοι δεν αντιλήφθηκαν ότι οι έλεγχοι – οι οποίοι θα συνεχιστούν και θα ενταθούν – δεν γίνονται για επικοινωνιακούς λόγους, αλλά για λόγους ουσίας που είναι η διασφάλιση της πρόσβασης των πολιτών στις παραλίες, η διαφύλαξη της εικόνας του ελληνικού τουρισμού και η προστασία του δημοσίου συμφέροντος. Η κυβέρνηση έχει την βούληση και τη δύναμη να επιβάλει τη νομιμότητα, και θα το κάνει όπου χρειαστεί. Έχω  δηλώσει και επαναλαμβάνω, ότι δεν πρόκειται να κάνουμε πίσω». ",False
newsbomb.gr,https://www.kathimerini.gr/society/562557850/o-thermikos-kindynos-toy-fetinoy-ioylioy/,,Ο θερμικός κίνδυνος του φετινού Ιουλίου,2023-08-10T15:12:49+03:00,Γιάννης Ελαφρός,"Είχε τις περισσότερες ώρες ισχυρής, πολύ ισχυρής και ακραίας καταπόνησης λόγω ζέστης από οποιονδήποτε προηγούμενο Ιούλιο από το 1960 στην Αθήνα Ο περασμένος Ιούλιος στην Αθήνα δεν ήταν μόνο ο θερμότερος Ιούλιος που έχει καταγραφεί τα τελευταία 160 χρόνια που υπάρχουν στοιχεία, αλλά και ένας μήνας υψηλής θερμής καταπόνησης του ανθρώπινου οργανισμού. Με μέση μέγιστη θερμοκρασία 37,1° C και μέση θερμοκρασία 24ώρου 31,3° C, ο Ιούλιος 2023 κατατάσσεται στην πρώτη θέση από το 1863, σύμφωνα με τα στοιχεία του μετεωρολογικού σταθμού του Αστεροσκοπείου Αθηνών στο Θησείο, που επεξεργάστηκαν η δρ Δήμητρα Φουντά, διευθύντρια Ερευνών του ΙΕΠΒΑ/ΕΑΑ και ο δρ Γιώργος Καταβούτας, επιστημονικός συνεργάτης του ΙΕΠΒΑ/ΕΑΑ. «Εκτός όμως από τη θερμοκρασία, ιδιαίτερο ενδιαφέρον παρουσιάζουν και οι βιοκλιματικοί (ή θερμικοί) δείκτες, που εκφράζουν καλύτερα το αίσθημα της “θερμικής δυσφορίας”, όπου συνυπολογίζονται και άλλες μετεωρολογικές παράμετροι, όπως είναι η υγρασία, η ταχύτητα του ανέμου, η ηλιακή ακτινοβολία κ.ά.», αναφέρουν η δρ Φουντά και ο δρ Καταβούτας σε άρθρο τους στο περιοδικό «Κόσμος» του Αστεροσκοπείου. «Ενας σύγχρονος βιοκλιματικός δείκτης είναι ο Παγκόσμιος Δείκτης Θερμικού Κλίματος (UTCI), η κλίμακα του οποίου προσδιορίζει τα επίπεδα του θερμικού στρες (καταπόνησης) που αισθάνεται ο ανθρώπινος οργανισμός λόγω ζέστης ή ψύχους. Με βάση τον δείκτη UTCI και τα κλιματικά δεδομένα του ΕΑΑ, ο Ιούλιος 2023 αναδεικνύεται ο μήνας με τις περισσότερες ώρες ισχυρής, πολύ ισχυρής και ακραίας θερμής επιβάρυνσης (καταπόνησης λόγω ζέστης) από οποιονδήποτε προηγούμενο Ιούλιο από το 1960 στην Αθήνα», τονίζουν. Ο υπολογισμός από το 1960 έγινε γιατί από τότε και μετά υπάρχουν διαθέσιμα στοιχεία. Σύμφωνα με τους ερευνητές του Αστεροσκοπείου, κατά τον Ιούλιο 2023 σημειώθηκαν 321 ώρες συνολικά (43% των συνολικών ωρών του μήνα) υπό συνθήκες τουλάχιστον ισχυρής θερμής επιβάρυνσης για τον ανθρώπινο οργανισμό, 163 ώρες (22% των συνολικών ωρών του μήνα) υπό συνθήκες τουλάχιστον πολύ ισχυρής θερμής επιβάρυνσης, καθώς και 6 ώρες υπό συνθήκες ακραίας θερμής επιβάρυνσης. Οι τιμές αυτές είναι οι μεγαλύτερες που έχουν καταγραφεί ποτέ σε μηνιαία βάση από το 1960. Η εκτεταμένη καταπόνηση του οργανισμού των κατοίκων της Αθήνας λόγω της ζέστης τον Ιούλιο συνδέεται με αρνητικές συνέπειες τόσο αναφορικά με την καθημερινή δραστηριότητά τους εκείνες τις ημέρες όσο και σχετικά με την υγεία τους. Σχετικά με τον μακρόσυρτο καύσωνα «Κλέωνα», που έπληξε την Αθήνα σε τρία κύματα από τις 13 έως τις 27 Ιουλίου, η δρ Φουντά και ο δρ Καταβούτας σημειώνουν πως ο «Κλέων» είχε τη μεγαλύτερη διάρκεια καύσωνα που έχει καταγραφεί ποτέ στον ιστορικό σταθμό του ΕΑΑ (15 ημέρες), με δεύτερο τον καύσωνα του 2021 (28/7-6/8), 10 ημέρες. Ο «Κλέων» είχε τη μεγαλύτερη τιμή αθροιστικής (σωρευτικής) ζέστης (πλεονάζοντες βαθμοί Κελσίου αθροιστικά για όλη τη διάρκεια του καύσωνα, σε σχέση με κάποια τιμή κατωφλίου), ίση με 48,7° C ως προς τη μέση θερμοκρασία 24ώρου και ίση με 43,4° C ως προς την ελάχιστη (νυχτερινή) θερμοκρασία. Εμφάνισε επίσης τον μεγαλύτερο αριθμό ωρών υπό συνθήκες ισχυρής και πολύ ισχυρής θερμής επιβάρυνσης (171 και 114 ώρες αντιστοίχως) με βάση τον βιοκλιματικό δείκτη UTCI, με δεύτερο τον 10ήμερο καύσωνα του 2021. «Συμπερασματικά, η συνολική αθροιστική ζέστη και το χρονικό διάστημα (σύνολο ωρών) υπό συνθήκες ισχυρής και πολύ ισχυρής θερμής επιβάρυνσης ήταν από τα κύρια χαρακτηριστικά του παρατεταμένου καύσωνα “Κλέωνος”, αλλά και του Ιουλίου 2023 γενικότερα, που ήταν ο θερμότερος μήνας που έχει καταγραφεί ποτέ στην Αθήνα από τα μέσα του 19ου αιώνα. Τα αποτελέσματα αυτά καταδεικνύουν με τον πιο αδιαμφισβήτητο τρόπο τον αυξανόμενο θερμικό κίνδυνο και τις δυσμενείς επιπτώσεις της κλιματικής αλλαγής στην ανθρώπινη υγεία», υπογραμμίζουν η δρ Δήμητρα Φουντά και ο δρ Γιώργος Καταβούτας. Οι καύσωνες και οι παρατεταμένες περίοδοι με υψηλές θερμοκρασίες προκαλούν σημαντικά προβλήματα στη δημόσια υγεία, που δεν μπορούν να αγνοηθούν. Μελέτες έχουν δείξει πως η θνησιμότητα στην Αθήνα τα τελευταία χρόνια αυξάνεται περίπου 20% τις ημέρες με καύσωνα, ενώ την περίοδο 28/7-6/8/2021, σε συνδυασμό με την πυρκαγιά στη Βαρυμπόμπη, εκτοξεύτηκε σε αύξηση 80%! «Οταν η θερμοκρασία ξεπερνά τους 37 βαθμούς Κελσίου, αρχίζουν να δημιουργούνται προβλήματα στον ανθρώπινο οργανισμό, που έχει φυσιολογική θερμοκρασία σώματος περίπου 36,6° C. Ατομα ηλικιωμένα ή με προβλήματα υγείας ή με λήψη συγκεκριμένων φαρμάκων μπορεί να αντιμετωπίσουν πρόβλημα και με μικρότερες θερμοκρασίες», λέει στην «Κ» ο καρδιολόγος Σωτήρης Καλιαμπάκος, μέλος του Δ.Σ. του Πανελλήνιου Ιατρικού Συλλόγου. Οι πολύ υψηλές θερμοκρασίες προκαλούν αυξημένη θνητότητα από μια σειρά αιτίες, από θερμοπληξία και αναπνευστικά προβλήματα μέχρι καρδιαγγειακές παθήσεις. Επίσης, έχει παρατηρηθεί αύξηση στη συχνότητα εισαγωγών οξέων καρδιαγγειακών συμβάντων σε περιόδους καύσωνα, που φαίνεται να συσχετίζονται με την παρατηρούμενη αύξηση των συγκεντρώσεων των σωματιδίων στην ατμόσφαιρα, που προάγουν τη φλεγμονώδη διεργασία. «Στον καύσωνα του 1987 η θνησιμότητα ανέβηκε κατά 97% στην Αθήνα και μεγάλο μέρος ήταν από καρδιαγγειακά προβλήματα. Τα σύνδρομα αυτά συνήθως εκδηλώνονται κατά τις πρώτες μέρες του καύσωνα, όταν ο οργανισμός δεν έχει ακόμη εγκλιματιστεί. Ο εγκλιματισμός χρειάζεται 7 με 14 ημέρες έκθεσης. Η υψηλή ζέστη προκαλεί εκτός των άλλων και αγγειοδιαστολή, με αποτέλεσμα η καρδιά να αυξάνει την καρδιακή συχνότητα για να κρατήσει σταθερή την παροχή αίματος. Η ταχυκαρδία όμως συνδέεται με πιθανές παθήσεις, ακόμη και με οξύ έμφραγμα. Εννοείται πως τα άτομα που αντιμετωπίζουν ήδη καρδιαγγειακά νοσήματα είναι πολύ πιο ευάλωτα», συμπληρώνει ο κ. Καλιαμπάκος. Ο καρδιολόγος τονίζει πως δεν πρέπει να υποτιμηθούν ύποπτα συμπτώματα, όπως στηθάγχη, δύσπνοια, ταχυπαλμία, αδυναμία κ.λπ. ",False
newsbomb.gr,https://www.kathimerini.gr/society/562562089/nea-filadelfeia-to-ena-kai-mono-trayma-sto-cheri-i-aitia-thanatoy-toy-29chronoy-symfona-me-tin-iatrodikastiki-ekthesi/,,Νέα Φιλαδέλφεια: Η αιτία θανάτου του 29χρονου – Τι έδειξε η ιατροδικαστική έκθεση,2023-08-10T14:38:15+03:00,Newsroom,"Ενα και μοναδικό τραύμα από μαχαίρι ήταν αυτό που στοίχισε τη ζωή του 29χρονου φιλάθλου της ΑΕΚ Μιχάλη Κατσουρή Ενα και μοναδικό τραύμα από μαχαίρι ήταν αυτό που στοίχισε τη ζωή του 29χρονου φιλάθλου της ΑΕΚ Μιχάλη Κατσουρή, σύμφωνα και με την ιατροδικαστική έκθεση, η οποία επιβεβαιώνει την αρχική διαπίστωση των γιατρών του νοσοκομείου, όπου μεταφέρθηκε ο άτυχος άνδρας. Οπως διαπιστώθηκε από τον ιατροδικαστή Νίκο Καλόγρηα, που έκανε τη νεκροτομή, ο 29χρονος έφερε και κάποια άλλα χτυπήματα στα χέρια, που δέχτηκε προφανώς στην προσπάθεια του να αμυνθεί, όχι όμως ιδιαίτερης σημασίας. Το τραύμα από μαχαίρι στον πήχη, ωστόσο, ήταν βαθύ και έκοψε αρτηρία και αγγεία, με αποτέλεσμα ο 29χρονος να πεθάνει από ακατάσχετη αιμορραγία. Υπενθυμίζεται ότι από την πρώτη στιγμή αυτόπτες μάρτυρες είπαν ότι ο 29χρονος περπάτησε μερικές δεκάδες μέτρα, αλλά οι δυνάμεις του τον εγκατέλειψαν, και όταν βρέθηκε ασθενοφόρο για να τον μεταφέρει στο νοσοκομείο ήταν πλέον αργά. Την ίδια ώρα, συνεχίζονται οι εργαστηριακές έρευνες για την ταυτοποίηση του δράστη της δολοφονίας. Σύμφωνα με πληροφορίες, η έρευνα εστιάζεται σε μια μικρή ομάδα χούλιγκαν που έλαβαν μέρος στα αιματηρά επεισόδια. Λίγο νωρίτερα, στο φως της δημοσιότητας δόθηκαν φωτογραφίες από πειστήρια του εγκλήματος στη Νέα Φιλαδέλφεια. Σε φωτογραφίες-ντοκουμέντο που εξασφάλισε η «Κ», απεικονίζεται ο οπλισμός των Κροατών χούλιγκαν, (μαχαίρια, στειλιάρια, μεταλλικές ράβδοι, πέτρες και καπνογόνα), μαζί με κουκούλες, γάντια, σπρέι και επικαλαμίδες. Όπως έγινε γνωστό, οι αρχές επιδιώκουν να ταυτοποιήσουν τον δράστη της δολοφονίας του 29χρονου Μιχάλη Κατσουρή μέσω της εξέτασης του DNA, ως εκ τούτου εξετάζουν ενδελεχώς κάθε διαθέσιμο αντικείμενο. Την ίδια ώρα, αστυνομικοί «ξεσκονίζουν» τις κάμερες ασφαλείας προκειμένου να εντοπίσουν τον δολοφόνο. Κλιμάκια της ασφάλειας βρίσκονται στην ευρύτερη περιοχή της Νέας Φιλαδέλφειας μέχρι το ΟΑΚΑ και αναζητούν το δρομολόγιο που ακολούθησαν οι χούλιγκαν της Ντιναμό Ζάγκρεμπ. Εκτιμούν ότι σε πρώιμη φάση πολλοί από αυτούς δεν φορούν κουκούλες για να κρυφτούν. Σε βίντεο-ντοκουμέντο που έδωσε στη δημοσιότητα το Star, εμφανίζονται οι χούλιγκαν, σε μια ομάδα άνω των εκατό ατόμων, να κινούνται ανενόχλητοι από τον σταθμό Ηλεκτρικού του Περισσού, καθοδηγούμενοι σαν τάγμα εφόδου από δύο πρόσωπα, μέχρι το σημείο της δολοφονίας. Μάλιστα, η κάμερα καταγράφει και αστυνομικούς σε μοτοσικλέτες να παρακολουθούν από απόσταση, χωρίς ωστόσο να επεμβαίνουν.  Αύριο, Παρασκευή, 11 Αυγούστου στις 17:00 θα τελεστεί η κηδεία του Μιχάλη Κατσουρή. Ο Δήμος Ελευσίνας ανακοίνωσε ότι ακυρώνονται όλες οι εκδηλώσεις μέχρι την κηδεία του 29χρονου Μιχάλη. Μια αλληλουχία λαθών και παραλείψεων από τις περιφερειακές υπηρεσίες και το αρχηγείο της ΕΛ.ΑΣ. αποκαλύπτεται στην υπόθεση της φονικής συμπλοκής στη Νέα Φιλαδέλφεια, με θύμα τον 29χρονο Μιχάλη Κατσουρή. Διαταγές που καθυστέρησαν να εκδοθούν, κατεπείγοντα σήματα που δεν διαβάστηκαν, αστυνομικοί που περιπολούσαν, αλλά πήραν εντολή να επιστρέψουν στη βάση τους πριν φέρουν εις πέρας την αποστολή τους, έρχονται στο φως με αφορμή τα δραματικά γεγονότα που εκτυλίχθηκαν τη νύχτα της Δευτέρας, έξω από το γήπεδο της ΑΕΚ. Αποκαλυπτική της έλλειψης κεντρικού συντονισμού και επικοινωνίας μεταξύ των συναρμόδιων υπηρεσιών είναι η διχογνωμία μεταξύ των αστυνομικών της Περιφέρειας Ηπείρου και της Ασφάλειας Αττικής για τον αριθμό των Κροατών που ελέγχθηκαν στα ελληνοαλβανικά σύνορα στην Κακαβιά. Οι πρώτοι αναφέρουν ότι ήλεγξαν 15 αυτοκίνητα με οπαδούς της Ντιναμό Ζάγκρεμπ και διαβίβασαν με email στην Αθήνα τους αριθμούς κυκλοφορίας των Ι.Χ. και τα ονόματα των επιβαινόντων. Πηγές όμως από την υποδιεύθυνση Αντιμετώπισης Βίας στους Αθλητικούς Χώρους (ΥΑΒΑΧ) τους διαψεύδουν. Λένε ότι η ενημέρωση που έλαβαν από συναδέλφους τους στον μεθοριακό σταθμό αφορούσε μόλις δύο Ι.Χ. με κροατικές πινακίδες, καθώς και ότι ο έλεγχος έγινε κατόπιν δικής τους προτροπής. Σε εξέλιξη βρίσκεται η ανακριτική διαδικασία για τους 105 συλληφθέντες των αιματηρών επεισοδίων στη Νέα Φιλαδέλφεια, που στοίχησαν τη ζωή στον 29χρονο φίλαθλο της ΑΕΚ.  Σε βάρος τους ασκήθηκε ποινική δίωξη για τέσσερα κακουργήματα, μεταξύ των οποίων ανθρωποκτονία από πρόθεση και επτά πλημμελήματα. Οπως αναφέρει η ΕΡΤ, οι απολογίες τους, κατά ομάδες, θα ξεκινήσουν αύριο Παρασκευή 11 Αυγούστου στις 12:00 και θα ολοκληρωθούν το βράδυ της Κυριακής 13 Αυγούστου.  Οι συλληφθέντες, πλην ενός που νοσηλεύεται στο Νοσοκομείο, μετήχθησαν χθες Τετάρτη με λεωφορεία και υπό ισχυρότατη αστυνομική συνοδεία στα δικαστήρια της Ευελπίδων και μετά την άσκηση της ποινικής δίωξης παραπέμφθηκαν σε Τακτικούς Ανακριτές για τις απολογίες τους. Η έρευνα των αρχών συνεχίζεται με έμφαση τόσο στα κινητά των κατηγορουμένων που έχουν κατασχεθεί καθώς και στις εξετάσεις γενετικού υλικού και βίντεο που εκτιμάται ότι θα αποκαλύψουν και τον δράστη της άγριας δολοφονίας του φίλου της ΑΕΚ. Σύμφωνα με πληροφορίες από τα στοιχεία της υπόθεσης, μέχρι αυτή τη στιγμή δεν έχει εντοπιστεί το φονικό όπλο, πιθανότατα μαχαίρι, που έκοψε το νήμα της ζωής του Μιχάλη. Ωστόσο έχουν εντοπιστεί άλλα μαχαίρια που εξετάζονται εξονυχιστικά από τις διωκτικές και εισαγγελικές αρχές. ",True
newsbomb.gr,https://www.kathimerini.gr/society/562555363/epikefalis-wmo-stin-k-i-ellada-vrisketai-se-mia-apo-tis-pio-eyalotes-zones/,,Επικεφαλής WMO στην «Κ»: Η Ελλάδα βρίσκεται σε μία από τις πιο ευάλωτες ζώνες,2023-08-10T14:11:48+03:00,Βασίλης Κωστούλας,"Για περισσότερα επεισόδια ακραίων καιρικών φαινομένων μέχρι το 2050 προειδοποιεί ο Παγκόσμιος Μετεωρολογικός Οργανισμός Για περισσότερα επεισόδια ακραίων καιρικών φαινομένων μέχρι το 2050 προειδοποιεί ο Παγκόσμιος Μετεωρολογικός Οργανισμός. Μιλώντας στην «Κ», ο επικεφαλής του WMO για την παρακολούθηση του κλίματος, δρ Ομάρ Μπαντούρ, κάνει λόγο για μια νέα κανονικότητα στο κλίμα και τονίζει ότι η Ελλάδα βρίσκεται από τη θέση της ανάμεσα στις ευάλωτες περιοχές. Στο πλαίσιο αυτό, η χώρα θα πρέπει να βρίσκεται σε εγρήγορση για τη διαχείριση κρίσεων, καθώς θα ενισχυθούν οι καιρικές συνθήκες που θεωρούνται ευνοϊκές για πυρκαγιές. – Πώς αξιολογείτε τις καιρικές συνθήκες αυτό το καλοκαίρι; Σε ποιο βαθμό τα ακραία φαινόμενα συνδέονται με την κλιματική αλλαγή; – Βλέπουμε τάσεις πιο ακραίων και ιδιαίτερα επικίνδυνων καιρικών φαινομένων που ενισχύονται από την κλιματική αλλαγή ή/και προκαλούνται από άλλους παράγοντες όπως το «Ελ Νίνιο». Είχαμε ήδη τον πιο καυτό Ιούνιο και ο Ιούλιος ακολούθησε την ίδια τάση. Οι θερμοκρασίες της επιφάνειας της θάλασσας έχουν βρεθεί σε επίπεδα ρεκόρ, ειδικά στον Ατλαντικό, γεγονός που με τη σειρά του θα επηρεάσει τα καιρικά μοτίβα. Μια μελέτη ταχείας απόδοσης από επιστήμονες του κλίματος κατέδειξε ότι χωρίς την προκαλούμενη από τον άνθρωπο κλιματική αλλαγή αυτά τα φαινόμενα θερμότητας θα ήταν εξαιρετικά σπάνια. Στην Κίνα θα αντιστοιχούσε σε περίπου ένα αντίστοιχο γεγονός στα 250 χρόνια. Παράλληλα, η μέγιστη θερμότητα του Ιουλίου στην πραγματικότητα θα ήταν σχεδόν αδύνατο να συμβεί στις ΗΠΑ και στο Μεξικό, και στη Νότια Ευρώπη, αν οι άνθρωποι δεν είχαν θερμάνει τον πλανήτη καίγοντας ορυκτά καύσιμα. Η υπερβολική ζέστη είναι ένα από τα κύρια άμεσα σημάδια της κλιματικής αλλαγής. Οπως διαπιστώνει και η Διακυβερνητική Επιτροπή για την Κλιματική Αλλαγή, η ένταση και η συχνότητα των κυμάτων καύσωνα έχουν αυξηθεί και θα αυξηθούν ακόμη περισσότερο στο μέλλον. – Πρακτικά, πώς επηρεάζεται ο καιρός; – Η κλιματική αλλαγή καθιστά τον καιρό μας πιο ακραίο. Συνεπάγεται περισσότερη ακραία ζέστη και πιο ακραίες βροχοπτώσεις, καθώς μια πιο ζεστή ατμόσφαιρα συγκρατεί περισσότερη υγρασία. Mέχρι τα μέσα του αιώνα στη Μεσόγειο θα παρατηρηθεί αύξηση των υδρολογικών, γεωργικών και οικολογικών ξηρασιών και ενίσχυση της ξηρασίας και των καιρικών συνθηκών που ευνοούν τις πυρκαγιές. – Και πώς οδηγούμαστε σε αυτήν την ένταση των πυρκαγιών; – Οι υψηλές θερμοκρασίες και τα ξηρά εδάφη ευνοούν τις πυρκαγιές και ο άνεμος παίζει επίσης μεγάλο ρόλο στην εξάπλωσή τους. Ωστόσο, υπάρχουν και άλλες αιτίες, που αφορούν τη διαχείριση της γης και της δασοκομίας. Και επιπλέον τον ρόλο του ανθρώπινου παράγοντα – καθώς ορισμένες πυρκαγιές προκαλούνται κατά λάθος ή εσκεμμένα από ανθρώπους. – Πώς μπορούν τα εθνικά συστήματα να προβούν στις απαιτούμενες προσαρμογές; – Οι ακραίες καιρικές συνθήκες –ένα όλο και πιο συχνό φαινόμενο στο θερμαινόμενο κλίμα μας– έχουν σημαντικό αντίκτυπο στην ανθρώπινη υγεία, στα οικοσυστήματα, στις οικονομίες, στη γεωργία, στην ενέργεια και στα αποθέματα νερού. Αυτό υπογραμμίζει την αυξανόμενη επείγουσα ανάγκη μείωσης των εκπομπών αερίων του θερμοκηπίου όσο το δυνατόν ταχύτερα και βαθύτερα. Επιπλέον, πρέπει να εντείνουμε τις προσπάθειες για να βοηθήσουμε την κοινωνία να προσαρμοστεί σε αυτό που δυστυχώς γίνεται η νέα κανονικότητα. Η κοινότητα του WMO παρέχει προβλέψεις και προειδοποιήσεις για την προστασία των ζωών και των μέσων διαβίωσης, καθώς προσπαθούμε να επιτύχουμε τον στόχο μας για έγκαιρες προειδοποιήσεις προς όλους. – Και πώς τοποθετείται η Ελλάδα μέσα σε αυτό το σκηνικό; – Πριν απ’ όλα, ο WMO εκφράζει τη συμπαράστασή του σε όσους υπέφεραν από τις συνεχιζόμενες πυρκαγιές. Η Ελλάδα είναι μέρος της περιοχής της Μεσογείου που είναι πολύ ευάλωτη στις επιπτώσεις της κλιματικής αλλαγής. Η Διακυβερνητική Επιτροπή για την Κλιματική Αλλαγή προβλέπει ότι –μέχρι τα μέσα του αιώνα– στη Μεσόγειο θα παρατηρηθεί αύξηση των υδρολογικών, γεωργικών και οικολογικών ξηρασιών, εκτιμώντας ότι θα υπάρξει ενίσχυση της ξηρασίας και των καιρικών συνθηκών που ευνοούν τις πυρκαγιές, καθώς θα συνεχίζεται η υπερθέρμανση του πλανήτη. ",False
newsbomb.gr,https://www.kathimerini.gr/society/562561870/nea-filadelfeia-fotografies-ntokoymento-apo-ton-oplismo-ton-choyligkan/,,Νέα Φιλαδέλφεια: Φωτογραφίες-ντοκουμέντο από τον οπλισμό των χούλιγκαν,2023-08-10T12:43:02+03:00,Newsroom,"Στο φως της δημοσιότητας φωτογραφίες από πειστήρια του εγκλήματος στη Νέα Φιλαδέλφεια. Σε φωτογραφίες-ντοκουμέντο που εξασφάλισε η «Κ», απεικονίζεται ο οπλισμός των Κροατών χούλιγκαν, (μαχαίρια, στειλιάρια, μεταλλικές ράβδοι, πέτρες και καπνογόνα), μαζί με κουκούλες, γάντια, σπρέι και επικαλαμίδες. Όπως έγινε γνωστό, οι αρχές επιδιώκουν να ταυτοποιήσουν τον δράστη της δολοφονίας του 29χρονου Μιχάλη Κατσουρή μέσω της εξέτασης του DNA, ως εκ τούτου εξετάζουν ενδελεχώς κάθε διαθέσιμο αντικείμενο. Την ίδια ώρα, αστυνομικοί «ξεσκονίζουν» τις κάμερες ασφαλείας προκειμένου να εντοπίσουν τον δολοφόνο. Κλιμάκια της ασφάλειας βρίσκονται στην ευρύτερη περιοχή της Νέας Φιλαδέλφειας μέχρι το ΟΑΚΑ και αναζητούν το δρομολόγιο που ακολούθησαν οι χούλιγκαν της Ντιναμό Ζάγκρεμπ. Εκτιμούν ότι σε πρώιμη φάση πολλοί από αυτούς δεν φορούν κουκούλες για να κρυφτούν. Σε βίντεο-ντοκουμέντο που έδωσε στη δημοσιότητα το Star, εμφανίζονται οι χούλιγκαν, σε μια ομάδα άνω των εκατό ατόμων, να κινούνται ανενόχλητοι από τον σταθμό Ηλεκτρικού του Περισσού, καθοδηγούμενοι σαν τάγμα εφόδου από δύο πρόσωπα, μέχρι το σημείο της δολοφονίας. Μάλιστα, η κάμερα καταγράφει και αστυνομικούς σε μοτοσικλέτες να παρακολουθούν από απόσταση, χωρίς ωστόσο να επεμβαίνουν.  Αύριο, Παρασκευή, 11 Αυγούστου στις 17:00 θα τελεστεί η κηδεία του Μιχάλη Κατσουρή. Ο Δήμος Ελευσίνας ανακοίνωσε ότι ακυρώνονται όλες οι εκδηλώσεις μέχρι την κηδεία του 29χρονου Μιχάλη. Μια αλληλουχία λαθών και παραλείψεων από τις περιφερειακές υπηρεσίες και το αρχηγείο της ΕΛ.ΑΣ. αποκαλύπτεται στην υπόθεση της φονικής συμπλοκής στη Νέα Φιλαδέλφεια, με θύμα τον 29χρονο Μιχάλη Κατσουρή. Διαταγές που καθυστέρησαν να εκδοθούν, κατεπείγοντα σήματα που δεν διαβάστηκαν, αστυνομικοί που περιπολούσαν, αλλά πήραν εντολή να επιστρέψουν στη βάση τους πριν φέρουν εις πέρας την αποστολή τους, έρχονται στο φως με αφορμή τα δραματικά γεγονότα που εκτυλίχθηκαν τη νύχτα της Δευτέρας, έξω από το γήπεδο της ΑΕΚ. Αποκαλυπτική της έλλειψης κεντρικού συντονισμού και επικοινωνίας μεταξύ των συναρμόδιων υπηρεσιών είναι η διχογνωμία μεταξύ των αστυνομικών της Περιφέρειας Ηπείρου και της Ασφάλειας Αττικής για τον αριθμό των Κροατών που ελέγχθηκαν στα ελληνοαλβανικά σύνορα στην Κακαβιά. Οι πρώτοι αναφέρουν ότι ήλεγξαν 15 αυτοκίνητα με οπαδούς της Ντιναμό Ζάγκρεμπ και διαβίβασαν με email στην Αθήνα τους αριθμούς κυκλοφορίας των Ι.Χ. και τα ονόματα των επιβαινόντων. Πηγές όμως από την υποδιεύθυνση Αντιμετώπισης Βίας στους Αθλητικούς Χώρους (ΥΑΒΑΧ) τους διαψεύδουν. Λένε ότι η ενημέρωση που έλαβαν από συναδέλφους τους στον μεθοριακό σταθμό αφορούσε μόλις δύο Ι.Χ. με κροατικές πινακίδες, καθώς και ότι ο έλεγχος έγινε κατόπιν δικής τους προτροπής. Σε εξέλιξη βρίσκεται η ανακριτική διαδικασία για τους 105 συλληφθέντες των αιματηρών επεισοδίων στη Νέα Φιλαδέλφεια, που στοίχησαν τη ζωή στον 29χρονο φίλαθλο της ΑΕΚ.  Σε βάρος τους ασκήθηκε ποινική δίωξη για τέσσερα κακουργήματα, μεταξύ των οποίων ανθρωποκτονία από πρόθεση και επτά πλημμελήματα. Οπως αναφέρει η ΕΡΤ, οι απολογίες τους, κατά ομάδες, θα ξεκινήσουν αύριο Παρασκευή 11 Αυγούστου στις 12:00 και θα ολοκληρωθούν το βράδυ της Κυριακής 13 Αυγούστου.  Οι συλληφθέντες, πλην ενός που νοσηλεύεται στο Νοσοκομείο, μετήχθησαν χθες Τετάρτη με λεωφορεία και υπό ισχυρότατη αστυνομική συνοδεία στα δικαστήρια της Ευελπίδων και μετά την άσκηση της ποινικής δίωξης παραπέμφθηκαν σε Τακτικούς Ανακριτές για τις απολογίες τους. Η έρευνα των αρχών συνεχίζεται με έμφαση τόσο στα κινητά των κατηγορουμένων που έχουν κατασχεθεί καθώς και στις εξετάσεις γενετικού υλικού και βίντεο που εκτιμάται ότι θα αποκαλύψουν και τον δράστη της άγριας δολοφονίας του φίλου της ΑΕΚ. Σύμφωνα με πληροφορίες από τα στοιχεία της υπόθεσης, μέχρι αυτή τη στιγμή δεν έχει εντοπιστεί το φονικό όπλο, πιθανότατα μαχαίρι, που έκοψε το νήμα της ζωής του Μιχάλη. Ωστόσο έχουν εντοπιστεί άλλα μαχαίρια που εξετάζονται εξονυχιστικά από τις διωκτικές και εισαγγελικές αρχές. ",False
newsbomb.gr,https://www.kathimerini.gr/society/562561828/nea-filadelfeia-ayrio-stin-eleysina-i-kideia-toy-adikochamenoy-michali/,,Νέα Φιλαδέλφεια: Αύριο στην Ελευσίνα η κηδεία του αδικοχαμένου Μιχάλη,2023-08-10T12:20:58+03:00,Newsroom,"Στο μεταξύ, ο Δήμος Ελευσίνας, μετά τα θλιβερά γεγονότα στη Νέα Φιλαδέλφεια, ανακοίνωσε ότι ακυρώνονται όλες οι εκδηλώσεις μέχρι την κηδεία του 29χρονου Μιχάλη. Αύριο, Παρασκευή, 11 Αυγούστου στις 17:00 το απόγευμα θα τελεστεί η κηδεία του Μιχάλη Κατσουρή, του 29χρονου φίλου της ΑΕΚ που δολοφονήθηκε στην καταδρομική επίθεση των οπαδών της Ντιναμό Ζάγκρεμπ στη Νέα Φιλαδέλφεια. Την Παρασκευή (11/8) στις 17:00 στον ιερό Ναό Αγ. Κωνσταντίνου στην Ελευσίνα θα πουν το τελευταίο αντίο στον αδικοχαμένο Μιχάλη Κατσουρή, η οικογένεια του, οι συγγενείς και οι φίλοι του καθώς και ο οργανισμός της ΑΕΚ. Στο μεταξύ, ο Δήμος Ελευσίνας, μετά τα θλιβερά γεγονότα στη Νέα Φιλαδέλφεια, ανακοίνωσε ότι ακυρώνονται όλες οι εκδηλώσεις μέχρι την κηδεία του 29χρονου Μιχάλη.    ",False
newsbomb.gr,https://www.kathimerini.gr/society/562561735/kerkyra-44chronos-katigoreitai-gia-aselgeia-se-varos-pente-anilikon-paidion/,,Κέρκυρα: 44χρονος κατηγορείται για ασέλγεια σε βάρος πέντε ανήλικων παιδιών,2023-08-10T11:13:32+03:00,Newsroom,"Δικογραφία σε βάρος 44χρονου Ρομά σχηματίστηκε από την αστυνομική διεύθυνση Κέρκυρας μετά την καταγγελία της συντρόφου του ότι ασελγούσε στα πέντε ανήλικα παιδιά της, ηλικίας από εννέα ετών έως 14 ετών. Δικογραφία σε βάρος 44χρονου Ρομά σχηματίστηκε από την αστυνομική διεύθυνση Κέρκυρας μετά την καταγγελία της συντρόφου του ότι ασελγούσε στα πέντε ανήλικα παιδιά της, ηλικίας από εννέα ετών έως 14 ετών. Σύμφωνα με πληροφορίες της ΕΡΤ, ο 44χρονος αντιμετωπίζει τις κατηγορίες για βιασμό και γενετήσιες πράξεις με ανήλικα κατ’ εξακολούθηση.  Την υπόθεση ερευνούν οι αστυνομικές αρχές ενώ έχει δοθεί ήδη παραγγελία για ιατροδικαστική εξέταση των παιδιών αλλά και εξέταση τους από ειδικούς ψυχολόγους της ελληνικής αστυνομίας Πηγή: ΕΡΤ ",False
newsbomb.gr,https://www.kathimerini.gr/society/562560988/naxos-efygan-oi-elegktes-epistrefoyn-oi-xaplostres/,,"Νάξος: Εφυγαν οι ελεγκτές, επιστρέφουν οι ξαπλώστρες",2023-08-10T10:34:44+03:00,Γιώργος Λιάλιος,"Δεν πρόλαβε να αποχωρήσει το κλιμάκιο της κτηματικής υπηρεσίας και οι παρανομίες στις παραλίες επανήλθαν Μετά τον έλεγχο, επιστροφή στην «κανονικότητα». Μετά την αποχώρηση από τη Νάξο του κλιμακίου της Κτηματικής Υπηρεσίας Κυκλάδων, από χθες τα ξημερώματα, τα παραλιακά καταστήματα στην Πλάκα, στην Αγία Αννα, στον Αγιο Προκόπιο και στον Αγιο Γεώργιο ξεκίνησαν και πάλι να επανατοποθετούν ξαπλώστρες, ομπρέλες και γενικώς… έπιπλα παραλίας, καταλαμβάνοντας το μεγαλύτερο μέρος των ακτών. Το γεγονός αποδεικνύει για ακόμη μια φορά πόσο μάταιη είναι η συνέχιση των ελέγχων με την παλαιά διαδικασία, αντί με τη χρήση ψηφιακών μέσων καθ’ όλη τη διάρκεια της σεζόν, με τους παρανομούντες ουσιαστικά να λοιδορούν τις Αρχές. Από χθες τα ξημερώματα, η σελίδα του κινήματος «Σώστε τις παραλίες της Νάξου» γέμισε με φωτογραφίες από την επανατοποθέτηση των ομπρελοκαθισμάτων. «Χθες το βράδυ, περίπου στη μία τα ξημερώματα, κάναμε βόλτα στην παραλία της Πλάκας και βλέπαμε κόσμο με τρυπάνια να βιδώνει στη θέση τους τις ομπρέλες. Με το φως του ήλιου, οι εργασίες συνεχίζονταν κανονικά», λέει η Γεωργία Παπαδοπούλου, σταθερή επισκέπτρια του νησιού. «Στην πραγματικότητα, βέβαια, όλοι γνωρίζαμε ότι αυτό θα συμβεί. Τα περισσότερα ομπρελοκαθίσματα είχαν απλώς στοιβαχτεί στα στενάκια, σε κοντινή απόσταση». «Οι έλεγχοι της κτηματικής υπηρεσίας έγιναν σταδιακά τις προηγούμενες ημέρες. Οπως αποχωρούσαν από κάποια παραλία οι υπάλληλοι της κτηματικής, τα μπιτς μπαρ ξεκινούσαν και έστηναν ξανά τα πάντα», λέει η Ελένη Ανδριανοπούλου, μέλος του κινήματος. «Ολοι αυτοί ισχυρίζονταν ότι ήταν νόμιμοι μέχρι που ήρθαν οι έλεγχοι. Ακόμη και τίποτα να μην ξέρεις, να είσαι επισκέπτης για λίγες ημέρες, η στάση τους είναι απόδειξη ενοχής. Αυτό που δεν έχουν καταλάβει όμως οι παρανομούντες είναι ότι το ποτάμι δεν γυρίζει πίσω. Δεν έχουν αντιληφθεί ότι η κοινωνία της Νάξου έχει πάρει το θέμα σοβαρά». Ενα δεύτερο ζήτημα που αναδεικνύει η… κουτοπόνηρη στάση των παρανομούντων είναι η ματαιότητα των ελέγχων με αυτόν τον τρόπο. «Ερχεται κλιμάκιο από τη Σύρο. Οταν πάτησαν στο νησί, όλοι ήξεραν πού θα πάνε. Δεν έχει νόημα όλο αυτό, αφού υπάρχει πια η τεχνολογία να παρακολουθεί η κτηματική τις μισθώσεις σε συγκεκριμένες ημερομηνίες», καταλήγει η κ. Ανδριανοπούλου. Πάντως όλη αυτή η κατάσταση φαίνεται ότι απογοητεύει τους ανθρώπους που είχαν σταθερή σχέση με έναν τόπο ξεχωριστό όπως η Νάξος. «Ερχόμαστε από τη Θεσσαλονίκη 18 χρόνια, αλλά δεν θα ξαναέρθουμε. Δεν μου αρέσει αυτό που βλέπω», λέει η κ. Παπαδοπούλου. «Τα τελευταία δύο χρόνια η κατάσταση έχει πλέον ξεφύγει. Η παραλία δεν είναι ελεύθερη να περπατήσεις. Οι αμμόλοφοι ισοπεδώθηκαν για να μπουν ξαπλώστρες και τραπέζια. Το τοπίο έχει καταστραφεί, έχουν χτίσει τα ωραιότερα σημεία. Εχω έρωτα με τη Νάξο, αλλά λυπάμαι, τελείωσε. Αν η τοπική κοινωνία δεν καταλάβει τι ζημιά γίνεται στον τόπο, θα μείνει με αυτούς τους τουρίστες που δεν τους νοιάζει αν είναι στη Νάξο ή στην Πάρο ή σε οποιοδήποτε άλλο μέρος». Την ίδια στιγμή, σε εντατικοποίηση των ελέγχων στις παραλίες προχώρησε το τελευταίο διάστημα το υπουργείο Εθνικής Οικονομίας και Οικονομικών. Οπως ανακοίνωσε χθες, από τις 21 Ιουλίου πραγματοποιήθηκαν έλεγχοι σε 918 επιχειρήσεις και ιδιώτες σε όλη τη χώρα (178 στο Ιόνιο, 110 στις Κυκλάδες, 85 στην Κρήτη, 35 στη Χαλκιδική). Διαπιστώθηκαν 336 παραβάσεις που αφορούν υπέρβαση κατάληψης έκτασης πέραν της μισθωμένης και σε κάποιες περιπτώσεις κατάληψη αιγιαλού χωρίς να υπάρχει μίσθωση (αυθαίρετη χρήση). Οπως αναφέρει το υπουργείο: «Οι έλεγχοι πραγματοποιήθηκαν ύστερα από κινητοποίηση του συνόλου των στελεχών των κτηματικών υπηρεσιών, με ανάκληση των θερινών αδειών και μετακινήσεις υπαλλήλων σε υπηρεσίες που είχαν ελλείψεις προσωπικού προκειμένου να πραγματοποιηθούν έγκαιρα επιθεωρήσεις στον μέγιστο δυνατό αριθμό επιχειρήσεων, αυτεπάγγελτα ή ύστερα από καταγγελίες που υποβάλλουν οι πολίτες». «Οι έλεγχοι θα συνεχιστούν με την ίδια και μεγαλύτερη ένταση σε όλη τη χώρα και καθ’ όλη την τουριστική περίοδο. Προχωρούμε παράλληλα, σύντομα, σε αναθεώρηση της σχετικής νομοθεσίας, με στόχο ένα πιο σύγχρονο και διαφανές πλαίσιο, προς όφελος του συνόλου των πολιτών, των επιχειρήσεων που λειτουργούν νόμιμα και εφαρμόζουν τις συμβάσεις, αλλά και του ελληνικού τουρισμού», δήλωσε ο υπουργός Κωστής Χατζηδάκης. ",True
newsbomb.gr,https://www.kathimerini.gr/society/562560985/istorika-fylla-me-tin-k-h-krisi-sto-aigaio-ton-martio-toy-1987/,,Ιστορικά Φύλλα με την «Κ»: H κρίση στο Αιγαίο τον Μάρτιο του 1987,2023-08-10T10:30:30+03:00,Newsroom,"Στις 19 Μαρτίου 1987, το τουρκικό ερευνητικό πλοίο «Σισμίκ» έπλευσε σε περιοχές του Αιγαίου που βρίσκονταν εντός των ορίων της υφαλοκρηπίδας των ελληνικών νησιών, την οποία δεν αναγνώριζε η τουρκική κυβέρνηση. Η κίνηση της Τουρκίας παραβίαζε ευθέως το πρωτόκολλο της Βέρνης και σήμανε την έναρξη οξύτατης ελληνοτουρκικής κρίσης. «Η Ελλάδα κάλεσε χθες επίσημα την Τουρκία να συγκατανεύσει όπως παραπεμφθεί η διαφορά για την οροθέτηση της υφαλοκρηπίδος στο Διεθνές Δικαστήριο της Χάγης. Την πρόσκληση αυτή η κυβέρνηση την απηύθυνε σε μια στιγμή, όπου οι σχέσεις των δύο χωρών διέρχονται μια νέα περίοδο κρίσεως, την οποία προσδιορίζουν: α) Η έξοδος του τουρκικού σεισμογραφικού σκάφους “Σισμίκ” για έρευνες στο Αιγαίο. β) Η εξαιτίας του “Σισμίκ” ιδιαίτερη αύξηση των μέτρων επαγρυπνήσεως σε μονάδες και των τριών κλάδων των Ενόπλων Δυνάμεων. γ) Η σύσκεψη υπό την προεδρία του κ. Ανδρέα Παπανδρέου στο Καστρί, στην οποία αποφασίσθηκε μεταξύ άλλων η ενημέρωση του Γεν. Γραμματέως του ΟΗΕ και του προέδρου του Συμβουλίου Ασφαλείας επί του όλου θέματος και η ενημέρωση των πολιτικών αρχηγών από τον αντιπρόεδρο της κυβερνήσεως κ. Ι. Χαραλαμπόπουλο». Η κυβέρνηση Παπανδρέου χειρίστηκε την κατάσταση με αποφασιστικό τρόπο, θέτοντας τις Eνοπλες Δυνάμεις σε ετοιμότητα και στέλνοντας σχεδόν το σύνολο του ελληνικού στόλου στο Αιγαίο, ενώ ο ίδιος ο Ανδρέας Παπανδρέου δήλωνε: «Εμείς θα παρεμποδίσουμε αυτήν ακριβώς τη δραστηριότητα (του “Σισμίκ”). Το “παρεμποδίσουμε” όχι με λόγια, φυσικά, γιατί δεν παρεμποδίζεται με λόγια…». Ο Τούρκος επιτελάρχης απαντούσε ότι σε τέτοια περίπτωση έμπρακτης παρεμπόδισης από την Ελλάδα, η Τουρκία θα έδινε «απάντηση χωρίς κανένα δισταγμό». Τελικώς, το τουρκικό πλοίο υποχώρησε και η Ελλάδα κατάφερε να ματαιώσει τη θεμελίωση ενός τουρκικού τετελεσμένου στην υφαλοκρηπίδα. ",False
newsbomb.gr,https://www.kathimerini.gr/society/562561657/synolika-58-syllipseis-diakiniton-metanaston-se-makedonia-kai-thraki/,,Συνολικά 58 συλλήψεις διακινητών μεταναστών σε Μακεδονία και Θράκη,2023-08-10T10:17:14+03:00,Newsroom,"Πενήντα οχτώ άτομα συνέλαβε από τις 28 Ιουλίου έως και 7 Αυγούστου 2023 η ΕΛ.ΑΣ. στη Μακεδονία και τη Θράκη για παράνομη διακίνηση μεταναστών. Πιο αναλυτικά, καταγράφηκαν 12 συλλήψεις διακινητών μεταναστών στη Γενική Αστυνομική Διεύθυνση Θεσσαλονίκης, 43 στη Γενική Περιφερειακή Αστυνομική Διεύθυνση Ανατολικής Μακεδονίας και Θράκης και 3 στη Γενική Περιφερειακή Αστυνομική Διεύθυνση Κεντρικής Μακεδονίας. ΑΠΕ ΜΠΕ ",False
newsbomb.gr,https://www.kathimerini.gr/society/562561615/gytheio-stis-floges-tylichthike-skafos-mia-gynaika-sto-kentro-ygeias/,,Γύθειο: Στις φλόγες τυλίχθηκε σκάφος – Μια γυναίκα στο Κέντρο Υγείας,2023-08-10T09:38:55+03:00,Newsroom,"Μία γυναίκα μεταφέρθηκε -για προληπτικούς λόγους- στο Κέντρο Υγείας Γυθείου έπειτα από πυρκαγιά που ξέσπασε σε ταχύπλοο σκάφος στο οποίο επέβαινε μαζί με άλλα δύο άτομα, στη θαλάσσια περιοχή Βαθύ στο Γύθειο. Μία γυναίκα μεταφέρθηκε -για προληπτικούς λόγους- στο Κέντρο Υγείας Γυθείου έπειτα από πυρκαγιά που ξέσπασε σε ταχύπλοο σκάφος στο οποίο επέβαινε μαζί με άλλα δύο άτομα, στη θαλάσσια περιοχή Βαθύ στο Γύθειο. Επί τόπου βρέθηκαν στελέχη της Πυροσβεστικής Υπηρεσίας και του Λιμενικού Σώματος. Η φωτιά ξέσπασε υπό άγνωστες -μέχρι στιγμής- συνθήκες. Οι τρεις επιβαίνοντες κατάφεραν να βγουν στην ακτή πριν αντιμετωπίσουν προβλήματα από την πυρκαγιά η οποία προξένησε σημαντικές φθορές στο σκάφος. Την προανάκριση για την υπόθεση διενεργεί το Λιμενικό Τμήμα Γυθείου. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562561591/chania-tin-kyriaki-apologoyntai-oi-ennea-syllifthentes-gia-tin-ypothesi-emporias-vrefon/,,Χανιά: Την Κυριακή απολογούνται οι εννέα συλληφθέντες για την υπόθεση εμπορίας βρεφών,2023-08-10T09:32:39+03:00,Newsroom,"Έπειτα από μια μαραθώνια διαδικασία που διήρκεσε περίπου 7 ώρες, χθες στην Εισαγγελία, πήραν προθεσμία προκειμένου να απολογηθούν την Κυριακή. To πρωί της Κυριακής θα οδηγηθούν ενώπιον του ανακριτή Χανίων, προκειμένου να απολογηθούν οι εννέα συλληφθέντες που -σύμφωνα με την δικογραφία που σχημάτισε η ΕΛ.ΑΣ.- είχαν συστήσει εγκληματική οργάνωση προχωρώντας σε παράνομες υιοθεσίες και εμπορία βρεφών. Οι κατηγορούμενοι οδηγήθηκαν περίπου στις 7 το απόγευμα της Τετάρτης, στην εισαγγελία Χανίων. Έπειτα από μια μαραθώνια διαδικασία που διήρκεσε περίπου 7 ώρες πήραν προθεσμία προκειμένου να απολογηθούν την Κυριακή. Μεταξύ των κατηγοριών που τους απαγγέλθηκαν είναι η συγκρότηση και ένταξη σε εγκληματική οργάνωση, εμπορία ανθρώπων, μεσολάβηση σε υιοθεσία ανηλίκου κατ’ επάγγελμα, παραβάσεις του νόμου περί εφαρμογής της ιατρικώς υποβοηθούμενης αναπαραγωγής, πλαστογραφία, διατάραξη οικογενειακής τάξης, απάτη, σωματική βλάβη και παράβαση της νομοθεσίας για τα ναρκωτικά. Όπως ανέφερε ο Μιχάλης Μαύρος, συνήγορος υπεράσπισης του βασικού κατηγορουμένου 73χρονου γιατρού, «η υπόθεση είναι εξαιρετικά σύνθετη. Είναι πρωτόγνωρη και για τα δεδομένα της περιοχής, αλλά ενδεχομένως και για τα ελληνικά δεδομένα. Αυτό είχε σαν αποτέλεσμα να υπάρξει μια μικρά επεξεργασία από τις εισαγγελικές Αρχές. Πήραμε προθεσμία για την απολογία, γιατί ο όγκος της δισκογραφίας είναι δυσθεώρητος». Υπενθυμίζεται πως το κύκλωμα εκμεταλλευόταν γυναίκες που βρίσκονταν σε ευάλωτη θέση και τις χρησιμοποιούσαν ως δότριες ωαρίων και παρένθετες μητέρες, ενώ παράλληλα εξαπατούσαν ασθενείς μέσω εικονικών εμβρυομεταφορών (εξωσωματικές) και μεσολαβούσαν σε παράνομες υιοθεσίες.  Από τον Δεκέμβριο 2022 καταγράφηκαν τουλάχιστον 182 περιπτώσεις εκμετάλλευσης γυναικών στον τομέα της αφαίρεσης ωαρίων και παρένθετης μητρότητας ενώ εξιχνιάστηκαν περισσότερες από 400 περιπτώσεις εξαπάτησης μέσω εικονικών εξωσωματικών Το όφελος που αποκόμιζε η εγκληματική οργάνωση ανά πρόγραμμα παρένθετης μητρότητας κυμαινόταν συνήθως από 70.000 έως 100.000 ευρώ ενώ σε κάποιες περιπτώσεις άγγιζε και τις 120.000 ευρώ.  Πηγή: ΑΠΕ ",False
newsbomb.gr,https://www.kathimerini.gr/society/562561576/paxoi-aimatiri-symploki-me-pyrovolismoys-kai-enan-sovaro-traymatismo/,,Παξοί: Αιματηρή συμπλοκή με πυροβολισμούς και έναν σοβαρό τραυματισμό,2023-08-10T09:06:03+03:00,Newsroom,"Οι δύο άνδρες συνεπλάκησαν για άγνωστους μέχρι στιγμής λόγους. Ο ένας από τους δύο τράβηξε όπλο, πυροβόλησε τον άλλον και στη συνέχεια εξαφανίστηκε. Έρευνες στην ξηρά και τη θάλασσα πραγματοποιούν στελέχη του Λιμενικού Σώματος προκειμένου να εντοπίσουν τον άνδρα που πυροβόλησε ομοεθνή του χθες το βράδυ, Τετάρτη 9 Αυγούστου, στους Παξούς. Το θύμα, ηλικίας 51 ετών, υπήκοος Αλβανίας, νοσηλεύεται σε κρίσιμη κατάσταση. Το περιστατικό, σύμφωνα με το ΛΣ, σημειώθηκε στο λιμάνι της Λάκας. Οι δύο άνδρες συνεπλάκησαν για άγνωστους μέχρι στιγμής λόγους. Ο ένας από τους δύο τράβηξε όπλο, πυροβόλησε τον άλλον και στη συνέχεια εξαφανίστηκε. Το θύμα αρχικά μεταφέρθηκε στο Κέντρο Υγείας του νησιού, όμως εξαιτίας της σοβαρότητας των τραυμάτων του μεταφέρθηκε με ιδιωτικό σκάφος στην Ηγουμενίτσα και από εκεί με ασθενοφόρο στο νοσοκομείο της πόλης. Στελέχη του ΛΣ πραγματοποιούν ελέγχους σε όλα τα σκάφη που κινούνται προς Πρέβεζα, Ηγουμενίτσα και Κέρκυρα αλλά και στο μικρό νησί του Ιονίου, προκειμένου να εντοπίσουν τον δράστη της επίθεσης. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562557922/i-sofia-xanthakoy-stin-k-den-mporeis-na-schediazeis-san-na-eisai-sto-ntoympai/,,Η Σοφία Ξανθάκου στην «Κ»: Δεν μπορείς να σχεδιάζεις σαν να είσαι στο Ντουμπάι,2023-08-10T08:02:26+03:00,Ηλιάνα Μάγρα,"Οι ταυτότητες των τόπων και ο τουρισμός Ουρανοξύστες στις ξέρες των νησιών. Μια τεράστια επιγραφή των McDonald’s πάνω σε έναν κίονα. Καζίνο στις Κυκλάδες. Μια επιγραφή καλωσορίσματος στη Σαντορίνη που θυμίζει την αντίστοιχη στο Λας Βέγκας. Ετσι απεικόνισε ένα ακραίο σενάριο τουριστικού μέλλοντος για τη χώρα μας η αρχιτέκτων Σοφία Ξανθάκου, στο πλαίσιο της πτυχιακής της εργασίας για το μεταπτυχιακό της από το Graduate School of Design του Πανεπιστημίου Χάρβαρντ. Μέσω της πτυχιακής της εργασίας, η κ. Ξανθάκου ήθελε να αναδείξει πως βρισκόμαστε σε ένα σημείο καμπής όσον αφορά τη φύση του τουρισμού, ο οποίος με τη σειρά του, η ίδια υποστηρίζει ότι μεταμορφώνει τις ταυτότητες των τόπων που αγγίζει. Αυτή τη στιγμή, τονίζει, παρατηρείται μια μετάβαση από τον διεθνή τουρισμό, στην έννοια του «παγκόσμιου πολίτη». «Είμαστε σε ένα σημείο καμπής, στο οποίο δημιουργείται ένα νέο είδος τουρίστα», λέει στην «Κ». «Ζούμε σε μια εποχή παγκοσμιοποίησης – δεν υπάρχουν πλέον πολλά σημεία στον πλανήτη που να μην είναι προσβάσιμα», δηλώνει η κ. Ξανθάκου, τονίζοντας πως αυτή η προσβασιμότητα αλλάζει τη φύση του τουρισμού. Ενας άνθρωπος που πηγαίνει για λίγες μέρες σε μια άλλη χώρα για επαγγελματικούς λόγους, αλλά θα δει και κάποια αξιοθέατα όσο βρίσκεται εκεί, θεωρείται τουρίστας; Κάποιος που μένει για ορισμένους μήνες σε έναν ξένο τόπο της επιλογής του, ένας digital nomad, παραδείγματος χάριν, εμπίπτει στον όρο; Ή είναι τουρίστες μόνο όσοι επισκεφτούν ένα μέρος για διακοπές; «Ο “παγκόσμιος πολίτης” είναι ένας άνθρωπος που ζει παντού, που ανήκει στην κοινωνία του κόσμου και έχει την ελευθερία να πάει σε όποιο μέρος θέλει – είναι πλέον πολύ δύσκολο να διαχωρίσουμε τη διαφορά του ντόπιου από τον τουρίστα, και αυτό θέτει ένα ερώτημα ως προς το τι γίνεται με τη διαφορετικότητα και την αυθεντικότητα του κάθε τόπου», τονίζει. Και οι δύο ομάδες, γηγενείς και τουρίστες, ζουν για ένα διάστημα στο ίδιο περιβάλλον, χρησιμοποιούν τις ίδιες υποδομές, και έχουν μία αλληλοεξαρτώμενη σχέση, εξηγεί. «Τα Κουφονήσια, παραδείγματος χάριν, χωρίς τους τουρίστες δύσκολα επιβιώνουν», λέει, συμπληρώνοντας πως το case study της στην πτυχιακή της ήταν οι Κυκλάδες, και ο αντίκτυπος που η εξέλιξη του τουρισμού έχει σε αυτές. Δημιουργείται ένα νέο είδος τουρίστα. Ζούμε σε μια εποχή παγκοσμιοποίησης – δεν υπάρχουν πλέον πολλά σημεία στον πλανήτη που να μην είναι προσβάσιμα. «Το πιο σημαντικό για εμένα είναι το δομημένο περιβάλλον», αναφέρει η κ. Ξανθάκου, «το οποίο αλλοιώνεται – φτάνεις στη Μύκονο και είναι σαν να πηγαίνεις σε πόλη, χάνεται η αυθεντικότητα του μέρους, το τοπίο είναι γεμάτο σπίτια». Καθώς η φύση του τουρισμού αλλάζει, οι τουρίστες δεν περνούν πλέον χρόνο μόνο σε θέρετρα, ακολουθώντας ένα συγκεκριμένο πρόγραμμα δραστηριοτήτων. Ταυτόχρονα, τα περισσότερα νησιά των Κυκλάδων βασίζονται σχεδόν εξ ολοκλήρου στον τουρισμό για το εισόδημά τους – «κι έτσι τα πάντα μετατρέπονται σε εγκαταστάσεις που τροφοδοτούν αυτή την τάξη πραγμάτων και τα νησιά αρχίζουν να θυμίζουν θεματικά πάρκα», δηλώνει στην «Κ». Το παράδειγμα με τους ουρανοξύστες στα νησιά και την επιγραφή των McDonald’s στον κίονα είναι προφανώς μια σουρεαλιστική αναπαράσταση της εξέλιξης της έννοιας του «παγκόσμιου τουρίστα» και της αλλοίωσης που αυτή θα μπορούσε να επιφέρει στο περιβάλλον. Αλλά η κ. Ξανθάκου, η οποία έχει στο παρελθόν εργαστεί σε αρχιτεκτονικά γραφεία στη Νέα Υόρκη, στο Λονδίνο και στην Αθήνα, όπου πλέον ζει και εργάζεται ως αρχιτέκτων στο δικό της γραφείο, τονίζει πως είναι σημαντικό να εστιάσουμε την προσοχή μας –προκαλώντας τη φαντασία μας να φτάσει στα άκρα– στο πώς διαχειριζόμαστε τη συγχώνευση τουριστών και ντόπιων που παρατηρείται την καλοκαιρινή σεζόν, και τον αντίκτυπο αυτής στο περιβάλλον της χώρας. «Εκτός από το δομημένο περιβάλλον, είναι και οι πόροι – δεν γίνεται να χτίζουμε πισίνες σε νησιά που δεν έχουν νερό, δεν μπορεί όλα τα ξενοδοχεία να έχουν από μία πισίνα», σημειώνει. «Δεν λέω ότι ο τουρισμός καταστρέφει τα νησιά», τονίζει η ίδια, «αλλά ότι πρέπει να συζητήσουμε την αλλαγή που διενεργείται, ούτως ώστε να μη χαθεί η αυθεντικότητα του κάθε τόπου». Οσον αφορά το πώς η εμβάθυνσή της στο συγκεκριμένο θέμα την έχει επηρεάσει ως αρχιτέκτονα, η κ. Ξανθάκου αναφέρει πως έχει γίνει πολύ πιο ευαισθητοποιημένη. «Μου φαίνεται πολύ σημαντικό όταν πηγαίνεις σε ένα μέρος να χτίσεις, να σκέφτεσαι πάρα πολύ την ταυτότητα του μέρους, να χρησιμοποιείς τοπικά υλικά, παραδείγματος χάριν μάρμαρο από την Τήνο ή τη Νάξο, και όσο μπορείς να σέβεσαι τον τόπο», δηλώνει. «Κάνω ό,τι μπορώ σχεδιαστικά για να είναι το έργο εναρμονισμένο με το περιβάλλον», λέει στην «Κ» η κ. Ξανθάκου, «δεν μπορείς να σχεδιάζεις σαν να είσαι στο Ντουμπάι». ",True
newsbomb.gr,https://www.kathimerini.gr/society/562559530/arthro-toy-m-karagianni-stin-k-i-elleipsi-koyltoyras-dimosias-asfaleias/,,Αρθρο του Μ. Καραγιάννη στην «Κ»: Η έλλειψη κουλτούρας δημόσιας ασφάλειας,2023-08-10T08:01:50+03:00,Μάνος Καραγιάννης*,"Η δολοφονία οπαδού της ΑΕΚ επιβεβαίωσε την παντελή έλλειψη κουλτούρας δημόσιας ασφάλειας στη χώρα μας Η δολοφονία οπαδού της ΑΕΚ επιβεβαίωσε την παντελή έλλειψη κουλτούρας δημόσιας ασφάλειας στη χώρα μας. Δεν είναι, δυστυχώς, η πρώτη φορά που χάνεται μια ανθρώπινη ζωή λόγω της οπαδικής βίας. Η ελληνική κοινωνία έχει θρηνήσει επανειλημμένα θύματα τυφλού μίσους που γεννάει ο φανατισμός εντός και εκτός των γηπέδων. Ωστόσο, αυτή τη φορά υπάρχει μια μεγάλη διαφορά, που καταδεικνύει το μέγεθος της κρατικής ανεπάρκειας και ολιγωρίας. Σύμφωνα με όλες τις ενδείξεις, οι δράστες είναι ξένοι χούλιγκαν που έφτασαν στην Αθήνα ανενόχλητοι, διασχίζοντας τη μισή ελληνική επικράτεια. Παρά τις διαθέσιμες πληροφορίες για την έλευση και «φιλοξενία» τους από οπαδούς άλλης αθηναϊκής ομάδας, οι ελληνικές αρχές είτε αδιαφόρησαν είτε υποτίμησαν τον κίνδυνο. Το γεγονός από μόνο του εγείρει τεράστια ερωτήματα σχετικά με τον τρόπο λειτουργίας της ΕΛ.ΑΣ. και άλλων αρμόδιων υπηρεσιών. Μήπως δεν αποτελεί, τελικά, προτεραιότητα η καταπολέμηση του χουλιγκανισμού; Μετά τη στυγερή δολοφονία του Αλκη Καμπανού στη Θεσσαλονίκη, τον Φεβρουάριο του 2022, υπήρχε μια συγκρατημένη αισιοδοξία ότι κάτι επιτέλους μπορεί να αλλάξει. Τελικά βρισκόμαστε στην ίδια ή και χειρότερη κατάσταση, με αποτέλεσμα να αυξάνεται η ανασφάλεια και να μειώνεται η εμπιστοσύνη των πολιτών στο κράτος. Εδώ υπάρχει μια δομική αποτυχία του κράτους, η οποία ξεπερνάει τις προσωπικές ευθύνες. Δεν φτάνει η απομάκρυνση αξιωματικών της ΕΛ.ΑΣ. και η διεξαγωγή ένορκης διοικητικής εξέτασης για την αναζήτηση ευθυνών. Εξάλλου, τέτοιες ενέργειες έχουν ξαναγίνει με πολύ μικρό αποτέλεσμα. Ούτε αντέχει η ελληνική κοινωνία άλλες βαρύγδουπες δηλώσεις για την εξάλειψη της βίας από τους αθλητικούς χώρους. Εδώ υπάρχει μια δομική αποτυχία του κράτους να προστατεύσει τους πολίτες του από τις δολοφονικές διαθέσεις εγκληματικών ομάδων, η οποία ξεπερνάει τις προσωπικές ευθύνες. Χρειάζεται επειγόντως η υιοθέτηση μιας κουλτούρας δημόσιας ασφάλειας που θα βάζει στο επίκεντρο την προστασία της ανθρώπινης ζωής, χωρίς μικροπολιτικούς υπολογισμούς και στρατηγικές. * Ο κ. Μάνος Καραγιάννης είναι καθηγητής Διεθνών Σχέσεων στο Πανεπιστήμιο Μακεδονίας και Reader in International Security στο King’s College London. ",False
newsbomb.gr,https://www.kathimerini.gr/society/562560898/nea-filadelfeia-tha-eprepe-na-yparchei-enas-kloios-gyro-toys/,,Νέα Φιλαδέλφεια: «Θα έπρεπε να υπάρχει ένας κλοιός γύρω τους»,2023-08-10T07:23:44+03:00,Γιάννης Παπαδόπουλος,"Οι εκτιμήσεις της ΕΛ.ΑΣ. για τους πιθανούς στόχους των Κροατών και τα μέτρα που δεν ελήφθησαν Παρότι είχε επισημανθεί η πρόθεση καθόδου οργανωμένων οπαδών της Ντιναμό Ζάγκρεμπ στην Αθήνα ενόψει του αγώνα με την ΑΕΚ, η περίπτωση εμφάνισής τους στη Νέα Φιλαδέλφεια, στο γήπεδο της αντίπαλης ομάδας, μία ημέρα πριν από την ποδοσφαιρική αναμέτρηση, δεν είχε θεωρηθεί από την Ελληνική Αστυνομία ως το πιο πιθανό σενάριο. Είχε εκτιμηθεί ότι οι πιθανοί στόχοι των Κροατών θα ήταν άλλοι, ενδεχομένως στα Εξάρχεια, ή εγγύτερα στο γήπεδο της «Λεωφόρου», καθώς οι οργανωμένοι της Ντιναμό έχουν αδελφοποιηθεί με εκείνους του Παναθηναϊκού. Υπό αστυνομική επιτήρηση είχε μπει και το ξενοδοχείο όπου είχαν καταλύσει μέλη της κροατικής ομάδας, λόγω εσωτερικών διαφορών που φέρεται να υπάρχουν μεταξύ του συλλόγου και μερίδας των οπαδών. Προβληματισμός υπήρχε και για το τουρνουά μπάσκετ Ακρόπολις, το οποίο διεξάγεται στην Αθήνα αυτές τις ημέρες με τη συμμετοχή της εθνικής ομάδας της Σερβίας. Θεωρήθηκε ότι ακόμη και εκεί θα μπορούσαν να στοχεύσουν. Ενας ακόμη κίνδυνος που είχαν εκτιμήσει οι αστυνομικοί, σύμφωνα με πληροφορίες της «Κ», ήταν η πιθανότητα να επιχειρήσουν να εισέλθουν την ημέρα του αγώνα στο γήπεδο της ΑΕΚ Κροάτες οπαδοί με εισιτήρια που θα είχαν εκδοθεί σε άλλα ονόματα, κάτι που είχαν επιδιώξει να κάνουν 100 άτομα που συγκαταλέγονταν στους οπαδούς υψηλού ρίσκου, χωρίς επιτυχία, και το 2019 στην Τσεχία. Τελικά το βράδυ της Δευτέρας, έπειτα από πολύωρο ταξίδι, αφού δεν τους σταμάτησαν οι αστυνομικές αρχές εγκαίρως σε διαφορετικούς σταθμούς διοδίων και έχασαν τα ίχνη τους όταν η αυτοκινητοπομπή σκόρπισε στην Αττική, οι Κροάτες χούλιγκαν έφθασαν απρόσκοπτα στη Νέα Φιλαδέλφεια. Αστυνομική πηγή που μίλησε στην «Κ» επισημαίνει ότι εφόσον είχαν μοιραστεί στους αρμοδίους τα σχετικά πληροφοριακά δελτία και η ηγεσία της ΕΛ.ΑΣ. είχε ενημερωθεί για τον όγκο των οπαδών που αναμένονταν στην Αθήνα, θα έπρεπε να είχαν ληφθεί άλλα μέτρα σε σταθμούς διοδίων, προτού οι χούλιγκαν φθάσουν στον προορισμό τους. Η Υποδιεύθυνση Αντιμετώπισης Αθλητικής Βίας υποδεικνύει σε επίπεδο πληροφοριών την επικινδυνότητα και κάνει εισηγήσεις, αλλά δεν είναι στη δική της αρμοδιότητα η λήψη αυτών των μέτρων. Εφόσον είχε αποφασιστεί να περιοριστούν οι χούλιγκαν προτού προσεγγίσουν την ελληνική πρωτεύουσα, οι αστυνομικές δυνάμεις, πιθανότατα και με την παρουσία διμοιρίας των ΜΑΤ λόγω του αριθμού των οργανωμένων οπαδών, θα έπρεπε να ελέγξουν τα κροατικά οχήματα ένα προς ένα και να τα καθυστερήσουν. Ακόμη και αν από την έρευνα δεν προέκυπτε κάποιο εύρημα –οτιδήποτε θα μπορούσε να χρησιμοποιηθεί ως πολεμοφόδιο σε ενδεχόμενη συμπλοκή–, τότε οι αστυνομικές δυνάμεις θα μπορούσαν έπειτα να θέσουν υπό στενή και όχι διακριτική επιτήρηση τους χούλιγκαν. «Θα έπρεπε να υπάρχει ένας κλοιός, να βρίσκονται υπό διαρκή αστυνομική παρουσία και να αισθάνονται ότι δεν μπορούν να κάνουν κάτι, να μην τολμήσουν να κάνουν κάτι», αναφέρει αστυνομική πηγή. Αυτό, όμως, δεν συνέβη. Μόνο μία μηχανή μεγάλου κυβισμού με δύο αστυνομικούς με πολιτικά ακολούθησε τους Κροάτες μετά τα διόδια της Ελευσίνας και τους έχασαν μόλις χωρίστηκαν στην είσοδο της Αττικής Οδού. Σύμφωνα με πληροφορίες της «Κ», δόθηκε έπειτα εντολή σε αστυνομικούς της Ασφάλειας, οι οποίοι βρίσκονταν σε άλλα πόστα, να μεταβούν στην Κατεχάκη και σε άλλα σημεία, καθώς θεωρήθηκε πιθανό ότι οι χούλιγκαν θα κατευθύνονταν προς τη λεωφόρο Αλεξάνδρας. Οι Κροάτες, όμως, αποδείχθηκε ότι ακολούθησαν διαφορετικό δρομολόγιο. Είχαν φθάσει οργανωμένοι για επίθεση, κάτι που δεν προκύπτει μόνο από τις καταθέσεις αυτοπτών μαρτύρων, αλλά και από ευρήματα των αστυνομικών. Πέρα από τα στειλιάρια και τα ρόπαλα που χρησιμοποιήθηκαν, οι Κροάτες φέρεται να είχαν πάνω τους προστατευτικά για τα δόντια σαν και αυτά που χρησιμοποιούνται στην πυγμαχία, καθώς και γάντια που ήταν ενισχυμένα με σιδερογροθιές. ",False
newsbomb.gr,https://www.kathimerini.gr/society/562560928/varies-oi-katigories-gia-ta-epeisodia-sti-nea-filadelfeia/,,Βαριές οι κατηγορίες για τα επεισόδια στη Νέα Φιλαδέλφεια,2023-08-10T07:00:00+03:00,Ιωάννα Μάνδρου,"Για εγκληματική οργάνωση διώκονται συνολικά 105 άτομα – Δεν έχει ταυτοποιηθεί ακόμη ο δράστης – Τρεις οι ανακριτές για τις απολογίες. Bαρύτατο κατηγορητήριο απέδωσε η Δικαιοσύνη στους συλληφθέντες για τα άγρια επεισόδια στη Νέα Φιλαδέλφεια, που κόστισαν τη ζωή ενός φιλάθλου της ΑΕΚ και προκάλεσαν απογοήτευση στην κοινή γνώμη για το γεγονός ότι δεν μπόρεσε η αστυνομία να τα αποτρέψει. Οι εισαγγελικές αρχές, ενώπιον των οποίων προσήχθησαν χθες συνολικά 104 άτομα, που συνελήφθησαν για συμμετοχή στα αιματηρά επεισόδια, άσκησαν ποινικές διώξεις πρωτίστως για εγκληματική οργάνωση καθώς και για άλλες βαρύτατες κατηγορίες, ανάμεσα στις οποίες και για ανθρωποκτονία από πρόθεση, κατοχή εκρηκτικών υλών, βιαιοπραγία, παράνομη οπλοφορία και άλλες. Ωστόσο, από τις συνεχιζόμενες έρευνες δεν έχει καταστεί ακόμη δυνατό να εντοπιστούν οι δράστες ή ο δράστης της άγριας δολοφονίας του 29χρονου φιλάθλου της ΑΕΚ Μιχάλη Κατσουρή. Οι έρευνες που βρίσκονται σε πλήρη εξέλιξη από τις αστυνομικές αρχές, με την προσωπική εποπτεία της προϊσταμένης της Εισαγγελίας Εφετών Μαρίας Γκανέ, μετά τη σχετική παραγγελία και παρέμβαση της νέας εισαγγελέως του Αρείου Πάγου Γεωργίας Αδειλίνη, δεν έχουν ακόμη αποδώσει καρπούς. Η άσκηση ποινικής δίωξης από την Εισαγγελία όμως με την κατηγορία της εγκληματικής οργάνωσης εις βάρος του συνόλου των συλληφθέντων δίνει τη δυνατότητα στις αρμόδιες αρχές για έρευνα σε βάθος, με την άρση τηλεφωνικού απορρήτου, καθώς κινητά τηλέφωνα που κατασχέθηκαν ήδη ελέγχονται σχολαστικά, όπως και γενετικό υλικό και άλλα στοιχεία, ικανά να οδηγήσουν στη διαλεύκανση του στυγερού εγκλήματος. Βέβαια, ενώ έχουν βρεθεί και κατασχεθεί μαχαίρια και άλλα αιχμηρά αντικείμενα που χρησιμοποιήθηκαν στα άγρια επεισόδια της Νέας Φιλαδέλφειας, ακόμη δεν έχει βρεθεί το μαχαίρι ή το φονικό εργαλείο που χρησιμοποιήθηκε. Οι συλληφθέντες και ήδη διωκόμενοι ποινικά, οι οποίοι κρατούνται, αναμένεται λόγω των βαρύτατων κατηγοριών που αντιμετωπίζουν να οδηγηθούν, πιθανότητα, την Παρασκευή, ενώπιον αρμοδίου ανακριτή, που ορίστηκε για να χειριστεί την υπόθεση. Λόγω του μεγάλου όγκου των κατηγορουμένων (συνολικά είναι 105 αφού ένας ακόμη νοσηλεύεται τραυματισμένος και φρουρούμενος) ο προϊστάμενος του Πρωτοδικείου Αθηνών, Χριστόφορος Λινός, όρισε και δύο ακόμη ανακριτές ως επίκουρους του βασικού ανακριτή, προκειμένου οι απολογίες των κατηγορουμένων να προχωρήσουν σε σύντομο χρόνο. Η προϊσταμένη της Εισαγγελίας Εφετών Αθηνών Μαρία Γκανέ από την πρώτη στιγμή ζήτησε να εξευρεθούν, πράγμα όχι εξαιρετικά εύκολο, και διερμηνείς για όσους εκ των συλληφθέντων ομιλούν μόνο τη μητρική τους γλώσσα (είναι Κροάτες) ενώ οι σχετικές διαδικασίες έχουν ήδη δρομολογηθεί. Ηδη οι ανακριτικές έρευνες κινούνται προς κάθε κατεύθυνση, πρωτίστως για την απόδοση ευθυνών για τις φονικές επιθέσεις στη Νέα Φιλαδέλφεια και τη δολοφονία του Μιχάλη Κατσουρή, αλλά παράλληλα και για τον εντοπισμό ευθυνών των αστυνομικών αρχών, που θα μπορούσαν να αποτρέψουν τα επεισόδια και, δυστυχώς, δεν το έκαναν. Σε κάθε περίπτωση, οι δικαστικές αρχές κινούνται γρήγορα και σε μια προσπάθεια να αμβλυνθούν οι αρνητικές εντυπώσεις που σχηματίστηκαν στην κοινή γνώμη από τους χειρισμούς των αστυνομικών αρχών, ενώ οι έρευνες για εντοπισμό και άλλων που μετείχαν στα θλιβερά επεισόδια συνεχίζονται σε εξονυχιστικούς ελέγχους σε όλη την επικράτεια. Πάντως, οι ανακριτικές διαδικασίες, λόγω του μεγάλου αριθμού των συλληφθέντων και της δυσκολίας να αποδοθεί στον καθένα η ευθύνη που του αναλογεί, καθιστούν τη δικαστική διαδικασία εξαιρετικά σύνθετη και πολύπλοκη. ",False
newsbomb.gr,https://www.kathimerini.gr/society/562559584/arthro-toy-a-tsakri-stin-k-ena-dyskolo-pazl/,,Αρθρο του Α. Τσακρή στην «Κ»: Ενα δύσκολο «παζλ»,2023-08-09T23:31:41+03:00,Αθανάσιος Τσακρής*,"Οι παρατεταμένοι καύσωνες, οι καταστροφικές πυρκαγιές και οι συχνές πλημμύρες είναι οι πιο δραματικοί, οι προφανείς τρόποι με τους οποίους εκδηλώνεται η κλιματική αλλαγή Οι παρατεταμένοι καύσωνες, οι καταστροφικές πυρκαγιές και οι συχνές πλημμύρες είναι οι πιο δραματικοί, οι προφανείς τρόποι με τους οποίους εκδηλώνεται η κλιματική αλλαγή. Υπάρχουν όμως και άλλοι, λιγότερο εμφανείς αλλά εξίσου επικίνδυνοι. Πρόσφατα, για παράδειγμα, ανακοινώθηκε ότι ένα ακόμη είδος κουνουπιού –και μάλιστα τροπικό– εντοπίστηκε στη μακρινή Φινλανδία: το Culex modestus, από εκείνα που αποτελούν διαβιβαστές του ιού του Δυτικού Νείλου. Μέχρι πριν από μερικές δεκαετίες η ακτίνα δράσης του περιοριζόταν στην κεντρική Αφρική, ενώ πλέον ενδημεί στο βόρειο άκρο της Ευρώπης. Οι επιστήμονες δεν εκπλησσόμαστε, βέβαια, με αυτή την εξέλιξη. Τα τελευταία χρόνια, λόγω της διαρκούς ανόδου της θερμοκρασίας, έχουμε δει την εξάπλωση «παραδοσιακά» τροπικών ασθενειών, όπως ο ιός του Δυτικού Νείλου, ο Τσικουνγκούνια και ο δάγκειος πυρετός, σε περιοχές της Γηραιάς Ηπείρου που προηγουμένως δεν είχαν σχεδόν ποτέ βιώσει τέτοια απειλή. Ειδικά ο ιός του Δυτικού Νείλου δείχνει εντονότερες τάσεις εξάπλωσης σε νέες περιοχές. Το βλέπουμε να συμβαίνει και στη χώρα μας τα τελευταία καλοκαίρια. Ηδη φέτος τα επιβεβαιωμένα περιστατικά ανέρχονται σε 21 –με 3 θανάτους–, ενώ οι λοιμώξεις εκτιμάται ότι φτάνουν τις 3.000. Μολονότι ασφαλείς προβλέψεις για το πώς θα κυλήσουν οι επόμενες εβδομάδες δεν είναι δυνατόν να γίνουν, αφού παράγοντες όπως οι συνεχόμενοι καύσωνες ενδέχεται να επηρεάσουν την εξέλιξη της επιδημίας, πιθανότατα η ενδημική περίοδος θα κινηθεί στα επίπεδα των περασμένων ετών. Σε κάθε περίπτωση, το ζητούμενο είναι να αντιληφθούμε και να μελετήσουμε τις κοσμογονικές αλλαγές που συντελούνται στην «οικολογία» του ιού του Δυτικού Νείλου, ιδιαίτερα στην Ευρώπη. Οι υψηλές θερμοκρασίες επιμηκύνουν την περίοδο δραστηριότητας των κουνουπιών, αυξάνουν τους πληθυσμούς τους, επεκτείνουν τη γεωγραφική τους κατανομή σε μεγαλύτερα γεωγραφικά πλάτη αλλά και υψόμετρα, εισάγοντάς τα σε νέα οικοσυστήματα με περισσότερους και «παρθένους» ξενιστές. Για τον ίδιο λόγο, λόγω της παρατεταμένης ζέστης δηλαδή, ο ιός αναπαράγεται ταχύτερα στα ίδια τα κουνούπια-φορείς. Σε αυτά πρέπει να συνυπολογίσουμε τις μεταβολές που παρατηρούνται στους πληθυσμούς, στις διαδρομές, στους βιοτόπους, ακόμη και στη φυσιολογία αρκετών ειδών μεταναστευτικών πουλιών που φθάνουν κάθε χρόνο στην Ευρώπη και είναι ξενιστές του ιού. Το ζητούμενο είναι να αντιληφθούμε και να μελετήσουμε τις κοσμογονικές αλλαγές που συντελούνται στην «οικολογία» του ιού του Δυτικού Νείλου, ιδιαίτερα στην Ευρώπη. Σύμφωνα με μελέτη του Πανεπιστημίου της Χαϊδελβέργης, που δημοσιεύθηκε πριν από μερικές εβδομάδες και είναι βασισμένη σε διάφορα μοντέλα εξέλιξης των κλιματικών συνθηκών, υπολογίζεται ότι μέχρι το 2050 ένας τεράστιος αριθμός Ευρωπαίων πολιτών, 161 έως 244 εκατομμύρια, θα κινδυνεύουν να εκτεθούν στη συγκεκριμένη νόσο. Το βάρος που θα κληθούν να σηκώσουν τα εθνικά συστήματα υγείας θα είναι δυσβάσταχτο. Χρόνος δεν υπάρχει, ούτε περιθώριο αναβολών. Επαρκή και αποτελεσματικά συστήματα επιτήρησης για τα κουνούπια, τα πτηνά, τα θηλαστικά και τους ανθρώπους (κρίκοι, άλλωστε, είμαστε όλοι στην αλυσίδα μετάδοσης του ιού), ώστε να εντοπίζονται εγκαίρως οι περιοχές στις οποίες αναμένεται έξαρση και να λαμβάνονται τα αναγκαία μέτρα· προγράμματα ενημέρωσης των πολιτών και εκπαίδευσης του ιατρονοσηλευτικού προσωπικού· ενδυνάμωση των δομών υγείας. Αυτό είναι το τρίπτυχο προετοιμασίας και επαγρύπνησης για έναν ιό που θα συνεχίσει να εξελίσσεται και να έρχεται ολοένα και πιο κοντά μας. * Ο κ. Αθανάσιος Τσακρής είναι καθηγητής Μικροβιολογίας, διευθυντής Εργαστηρίου Μικροβιολογίας της Ιατρικής Σχολής του ΕΚΠΑ. ",False
newsbomb.gr,https://www.kathimerini.gr/society/562559572/kinimata-kata-tis-xaplostras-se-oli-tin-ellada/,,Κινήματα κατά της ξαπλώστρας σε όλη την Ελλάδα,2023-08-09T23:22:54+03:00,Γιώργος Λιάλιος,"Διαμαρτυρίες ξενοδόχων στη γνωστή παραλία της Ηλείας για τη δυνατή μουσική μέχρι πρωίας – Τι λέει στην «Κ» ο δήμαρχος Μπορεί η παραλία της Κουρούτας στην Ηλεία να ήρθε πριν από λίγες ημέρες στην επικαιρότητα εξαιτίας των λευκών πλαστικών πολυθρόνων –μέσα από το δίλημμα… design ή κιτς–, ωστόσο, τα ζητήματα στην περιοχή είναι μάλλον βαθύτερα. Ο σύλλογος των ξενοδόχων της περιοχής διαμαρτύρεται ότι τα μπιτς μπαρ προκαλούν ανεξέλεγκτη ηχορρύπανση, υποστηρίζοντας ότι ο Δήμος Ηλιδας δείχνει ανοχή ή ενθαρρύνει την κατάσταση. Εν τω μεταξύ, τα κινήματα για την επαναφορά της νομιμότητας στις παραλίες πληθαίνουν, όπως και οι εκδηλώσεις διαμαρτυρίας. Το πρόβλημα στην Κουρούτα αναδεικνύει (και φέτος) ο σύλλογος ξενοδόχων και τουριστικών καταλυμάτων Ilida Hotels. «Κατά τους θερινούς μήνες, καταστήματα υγειονομικού ενδιαφέροντος λειτουργούν κατ’ ουσίαν ως νυχτερινά κέντρα χωρίς να πληρούν τις υγειονομικές προδιαγραφές και τις προδιαγραφές ηχομόνωσης, κυρίως στην περιοχή της Κουρούτας. Με την ανοχή του δήμου (που τους χορηγεί και άδεια επέκτασης του ωραρίου της μουσικής π.χ. έως τις 02.30), τα καταστήματα λειτουργούν εντέλει έως το πρωί (και μετά τις 06.00), με ένταση μουσικής που ξεπερνά κατά πολύ τα νόμιμα όρια. Ως πάροχοι υπηρεσιών ύπνου (ξενοδοχεία και ενοικιαζόμενα δωμάτια) έχουμε πρόβλημα λειτουργίας και τα σχόλια των επισκεπτών μας αποτελούν δυσφήμηση τόσο για τις επιχειρήσεις μας όσο και για την ευρύτερη περιοχή», αναφέρουν στην επιστολή που απέστειλαν φέτος στις Αρχές, στα αρμόδια υπουργεία μέχρι και στο γραφείο του πρωθυπουργού. «Εχουμε επισκεφθεί κατά καιρούς όλες τις αρμόδιες αρχές (αστυνομία, δήμο, εισαγγελία), αλλά το φαινόμενο όχι απλώς συνεχίζει να υφίσταται, αλλά και επιδεινώνεται, με τα καταστήματα να προκαλούν καθημερινά όχληση μέχρι το πρωί», τονίζουν. «Οι κυρώσεις τους επιβλήθηκαν από τον δήμο (σφράγιση) στο τέλος του Οκτωβρίου, ενώ η λειτουργία τους είχε ήδη σταματήσει αρχές Σεπτεμβρίου». Εν τω μεταξύ, τα κινήματα υπέρ της απελευθέρωσης των παραλιών από παρανομίες πολλαπλασιάζονται – Παρέμβαση στην ακτή Λαγονήσι της Χαλκιδικής σήμερα. Από την πλευρά του, ο δήμαρχος Ηλιδας Γιάννης Λυμπέρης αναγνωρίζει ότι υπάρχει όχληση, εκτιμά όμως πως είναι περιορισμένη. «Είναι η αιώνια διαμάχη ανάμεσα στα καταλύματα και στα καταστήματα που παίζουν μουσική», δηλώνει στην «Κ». «Εμείς έχουμε δώσει άδειες για μουσική έως τις 2 τις Παρασκευές και τα Σάββατα, να δουλέψουν και αυτοί μέσα στο καλοκαίρι. Δεν είμαστε ούτε Μύκονος ούτε Σαντορίνη, δεν είναι σε τέτοια επίπεδα η κατάσταση. Η αλήθεια είναι κάπου στη μέση». Πάντως και ο κ. Λυμπέρης υποστηρίζει ότι τα όρια του νόμου είναι περιορισμένα. «Αν έρθει μια καταγγελία και υπάρξει έλεγχος, αλλά και κυρώσεις, οι ιδιοκτήτες προσφεύγουν στα διοικητικά δικαστήρια και κάπως έτσι περνάει το καλοκαίρι. Θα έπρεπε ο νόμος να κλείνει αυτομάτως τους παραβάτες, στο μέσον της σεζόν». Εν τω μεταξύ, τα κινήματα υπέρ της απελευθέρωσης των παραλιών από παρανομίες και της ελεύθερης πρόσβασης συνεχίζουν να οργανώνονται σε διάφορες περιοχές της Ελλάδας. Στη Νάξο, η κίνηση παρέδωσε χθες έναν ογκώδη φάκελο στον εισαγγελέα, με όλα τα στοιχεία που συνέλεξε. Στη Χαλκιδική, δημιουργήθηκε μια ομάδα στο Facebook πριν από μία εβδομάδα με τον τίτλο «Κίνημα πολιτών για ελεύθερες και προσβάσιμες παραλίες στη Χαλκιδική» και μέσα σε μία εβδομάδα συγκέντρωσε περισσότερα από 10.000 μέλη. Ηδη πραγματοποιήθηκαν δύο συναντήσεις στην Ποτίδαια και στη Νικήτη. Και σήμερα προγραμματίζεται παρέμβαση στην ακτή Λαγονήσι Σιθωνίας, η οποία έχει σχεδόν ολόκληρη καταληφθεί από ομπρελοκαθίσματα παρακείμενου μπιτς μπαρ παρότι βρίσκεται μέσα σε προστατευόμενη περιοχή (άρα είναι απολύτως προφανές για όλους… εκτός από τις τοπικές αρχές ότι η κάλυψη των ομπρελοκαθισμάτων δεν έπρεπε να περνάει το 30%). Πολλά μέλη του κινήματος ήδη συνεισφέρουν με φωτογραφίες και τεκμηρίωση παρανομιών από διάφορα σημεία. «Στο πρώτο πόδι υπάρχουν πολλές παραλίες, όπως το Πολύχρονο, το Πευκοχώρι, το Παλιούρι και η Σίβηρη, που έχουν καταληφθεί από ομπρελοκαθίσματα», λέει η Ελλη Μέλιου, δικηγόρος και μέλος του κινήματος. «Στο δεύτερο πόδι, που έχει μικρότερες παραλίες, συχνά καταλαμβάνονται ολόκληρες από μπιτς μπαρ ή ξενοδοχεία, ενώ είναι συχνό φαινόμενο, ξενοδοχεία σε όλη τη Χαλκιδική να περιορίζουν με μπάρες (για τα Ι.Χ.) και υπαλλήλους και απειλές (για τους περιπατητές) την πρόσβαση ή να καταλαμβάνουν τα καλύτερα σημεία και να αφήνουν εκείνα που είναι ακατάλληλα για άτομα με προβλήματα κινητικότητας. Αυτή η κατάσταση είναι πλέον ανυπόφορη». Μπορεί το Σύνταγμα να διασφαλίζει ότι όλες οι παραλίες στη χώρα μας είναι δημόσιες και κοινόχρηστες, σε κάποιες περιοχές όμως ο κανόνας αυτός μοιάζει να έχει… τοπικές εξαιρέσεις. Δεν είναι μόνο η Χαλκιδική, όπου μεγάλες ξενοδοχειακές μονάδες απαγορεύουν την πρόσβαση στα Ι.Χ. λουομένων και αποτρέπουν όσους θέλουν να εισέλθουν πεζή στις εγκαταστάσεις τους με προορισμό την παραλία (οι καταγγελίες πολιτών στην ιστοσελίδα του κινήματος της Χαλκιδικής είναι πολλές και συγκεκριμένες). Αυτές οι πρακτικές συμβαίνουν και σε μικρότερα μέρη, όπως το νησάκι της Σχοινούσας, στις Μικρές Κυκλάδες. Σύμφωνα με καταγγελίες ντόπιων και επισκεπτών, που βρίσκονται στη διάθεση της «Κ», σε δύο από τις παραλίες του νησιού έχει αποκλειστεί η πρόσβαση διά της ξηράς (καθώς δεν έχει μείνει ελεύθερη δίοδος για την ακτή), ενώ όποιοι έρχονται διά θαλάσσης συχνά βρίσκονται αντιμέτωποι με υπαλλήλους των ιδιοκτητών της παρακείμενης έκτασης, που ευγενικά τους δείχνουν την έξοδο, ενώ η όλη κατάσταση δείχνει υπό την ανοχή των τοπικών αρχών. ",False
newsbomb.gr,https://www.kathimerini.gr/society/562560661/anti-na-xechname-oi-mnimes-mas-dynamonoyn/,,"«Αντί να ξεχνάμε, οι μνήμες μας δυναμώνουν»",2023-08-09T22:12:00+03:00,Σοφία Χρήστου,"Οι πατέρες των αδικοχαμένων από οπαδική βία Κώστα Κατσούλη, Άλκη Καμπανού και Νάσου Κωνσταντίνου μιλούν στην «Κ» μετά την δολοφονική επίθεση με θύμα τον 29χρονο Μιχάλη Κατσουρή. Η δολοφονική επίθεση και ο μαρτυρικός θάνατος του Μιχάλη Κατσουρή στη Νέα Φιλαδέλφεια επανέφερε στους περισσότερους μνήμες από τη δολοφονία του Αλκη Καμπανού στη Θεσσαλονίκη. Ωστόσο από το 1983 μέχρι και σήμερα 13 ζωές έχουν χαθεί στην Ελλάδα εξαιτίας της οπαδικής βίας, συμπεριλαμβανομένου του 29χρονου Μιχάλη. Για τους γονείς των αδικοχαμένων από οπαδική βία Κώστα Κατσούλη, Aλκη Καμπανού και Νάσου Κωνσταντίνου ο φόρος αίματος του χουλιγκανισμού γίνεται όλο και πιο βαρύς και οι αναμνήσεις επιστρέφουν κάθε φορά όλο και πιο έντονες. Το ίδιο και η οργή.  «Αντί να ξεχνάμε, οι μνήμες μας κάθε φορά γίνονται όλο και πιο έντονες. Κι αυτό διότι όλοι το έχουμε βιώσει. Γνωρίζουμε το σοκ της απώλειας, γνωρίζουμε τον πόνο που ακολουθεί. Ξέρουμε πως με την αφόρητη δυστυχία έρχεται και ο δικαστικός Γολγοθάς καθώς και η συναισθηματική εξουθένωση που σε ακολουθεί χρόνια», αναφέρει στην «Κ» ο Κώστας Κατσούλης, πατέρας του Βασίλη Κατσούλη, ο οποίος έχασε τη ζωή του στις 14/9/2014 εξαιτίας τραυματισμών στο κεφάλι και το σώμα που υπέστη, κατά τη διάρκεια συμπλοκών μετά το παιχνίδι Εθνικού Πειραιώς και Ηροδότου στο γήπεδο της Νέας Αλικαρνασσού στην Κρήτη. Για τον κ. Κώστα η σκέψη αυτή τη στιγμή είναι στους γονείς του Μιχάλη Κατσουρή.  «Εύχομαι να βρουν τον τρόπο να απαλύνουν με τον καιρό τον αβάσταχτο αυτόν πόνο. Δυστυχώς γνωρίζω από πρώτο χέρι πως αυτό δεν θα είναι καθόλου εύκολο, καθώς στη συνέχεια θα ακολουθήσει και για εκείνους ένας ακόμη Γολγοθάς, αυτός του δικαστηρίου. Εγώ τότε έζησα τα μύρια όσα», αναφέρει ο ίδιος, τονίζοντας πως η πρόβλεψη που έκανε μετά την απώλεια του γιου του βγαίνει αληθινή ξανά και ξανά.  «Ειχα προβλέψει πως το παιδί μας δεν θα είναι το τελευταίο θύμα οπαδικής βίας και δυστυχώς δικαιώνομαι συνεχώς. Αυτό που θέλω να πω σε όλα τα παιδιά εκεί έξω είναι πως όσοι αγαπούν τον αθλητισμό, μπορούν να τον παρακολουθούν, αλλά ας αποστασιοποιηθούν από αυτή την “βρωμιά που αναβλύζει” από τους πυρήνες των χούλιγκαν». Ο κ. Κατσούλης επισημαίνει πως ο ίδιος είναι στη διάθεση της οικογένειας του Μιχάλη Κατσουρή για οτιδήποτε τον χρειαστούν και είναι διατεθειμένος να τους βοηθήσει ειδικά κατά τη διάρκεια του δικαστικού τους αγώνα. «Θα ήθελα να τους βοηθήσω με ό,τι έχω στα χέρια μου καθώς εκτός από το ότι συμπάσχω, διότι το έχω ζήσει και εγώ, γνωρίζω πόσο δύσκολο θα είναι το επόμενο διάστημα», καταλήγει ο ίδιος.  Από την πλευρά του ο πατέρας του Νάσου Κωνσταντίνου, ο οποίος στις 4/5/2017 παρασύρθηκε από αυτοκίνητο στην οδό Αγίου Δημητρίου, ενώ προσπαθούσε να ξεφύγει από οπαδούς του Ηρακλή μετά τον αγώνα του ΠΑΟΚ εναντίον του Παναθηναϊκού στη Θεσσαλονίκη και άφησε την τελευταία του πνοή λίγες μέρες αργότερα, αναφέρει στην «Κ» ότι δεν μπορεί να καταλάβει γιατί το ελληνικό κράτος επιτρέπει ακόμη να συμβαίνουν δολοφονικές επιθέσεις από χούλιγκαν.  «Προχτές ακόμη ένα σπίτι “έκλεισε”. Έχουν περάσει έξι χρόνια από τον θάνατο του γιου μου. Πώς η Πολιτεία επιτρέπει να χύνεται αίμα στον βωμό της οπαδικής βίας; Δεν υπάρχουν τρόποι να καταστείλουν τα βίαια επεισόδια από τους χούλιγκαν; Δεν υπάρχουν τρόποι να προφυλάξουν νεαρά παιδιά, όπως ήταν ο γιος μου, από ανθρώπους που στόχο έχουν να σκοτώνουν; Δεν γνωρίζουν πως να βάλουν ένα τέλος στα ραντεβού θανάτου;», αναρωτιέται ο κ. Νίκος Κωνσταντίνου. Για τον ίδιο τα ερωτήματα αυτά όμως είναι ρητορικά, καθώς όπως επισημαίνει μετά τον τόσο άδικο θάνατο του Αλκη και τώρα του Μιχάλη, αποδεικνύεται πως ούτε η Πολιτεία, ούτε η αστυνομία, ούτε οι ομάδες, ούτε η κοινωνία μπορούν να αποτρέψουν αυτές τις προδιαγεγραμμένες επιθέσεις. Η σκέψη τόσο του κ. Κωνσταντίνου, όσο και του πατέρα του Αλκη, Αρη Καμπανού βρίσκεται επίσης στους γονείς του Μιχάλη. «Πιστεύαμε πως το παιδί μας, ο Αλκης, θα ήταν το τελευταίο θύμα. Ωστόσο βλέπουμε πως ο κύκλος της βίας συνεχίζεται και πως ζωές εξακολουθούν να χάνονται», τονίζει στην «Κ» ο κ. Άρης Καμπανός προσθέτοντας πως πλέον η βία δεν γνωρίζει ούτε σύνορα, ούτε χιλιόμετρα.  Ο κ. Καμπανός γνωστοποίησε πως εκείνος και η σύζυγός του τηλεφώνησαν σήμερα στους γονείς του Μιχάλη Κατσουρή προκειμένου να εκφράσουν τη θλίψη τους για τον χαμό του γιου τους αλλά και την ηθική τους συμπαράσταση.  «Από εδώ και στο εξής ο αγώνας για δικαίωση αλλά και για να μπει ένα τέλος στον φανατισμό, τη βία και τον χουλιγκανισμό είναι κοινός. Ολοι είμαστε στο πλευρό της οικογένειας του Μιχάλη, ενώ όλοι οι αρμόδιοι αλλά και ο καθένας ξεχωριστά πρέπει να αναλάβουν το μερίδιο ευθύνης που τους αναλογεί ώστε να μην ξαναχυθεί αίμα έξω από το γήπεδο κάποια ομάδας», καταλήγει ο κ. Καμπανός. ",True
newsbomb.gr,https://www.kathimerini.gr/society/562560721/kykloma-emporias-vrefon-ekmetalleyotan-gynaikes-exapatoysan-astheneis/,,"Κύκλωμα εμπορίας βρεφών: Εκμεταλλευόταν γυναίκες, εξαπατούσαν ασθενείς",2023-08-09T21:54:00+03:00,Newsroom,"Στην εισαγγελέα οδηγήθηκαν αργά το απόγευμα της Τετάρτης οι εννέα συλληφθέντες για την υπόθεση του κυκλώματος εμπορίας βρεφών στα Χανιά. Στην εισαγγελέα οδηγήθηκαν αργά το απόγευμα της Τετάρτης οι εννέα συλληφθέντες για την υπόθεση του κυκλώματος εμπορίας βρεφών στα Χανιά. Οι συλληφθέντες παραμένουν έξω από το γραφείο της εισαγγελίας και μετά την απαγγελία των κατηγοριών θα οδηγηθούν ενώπιον του ανακριτή Χανίων, από τον οποίο αναμένεται, σύμφωνα με πληροφορίες, να ζητήσουν προθεσμία προκειμένου να απολογηθούν. Πρόκειται για τον 73χρονο γιατρό ο οποίος φέρεται να είναι ο εγκέφαλος του κυκλώματος, έναν 44χρονο εμβρυολόγο, δύο υπαλλήλους του κέντρου υποβοηθούμενης αναπαραγωγής, μια βιολόγο, μια γυναίκα από τη Ρουμανία σε προχωρημένη εγκυμοσύνη καθώς και μια αλλοδαπή με μωρό. Σε βάρος τους σχηματίσθηκε από την ΕΛ.ΑΣ δικογραφία για -κατά περίπτωση- συγκρότηση και ένταξη σε εγκληματική οργάνωση, εμπορία ανθρώπων, μεσολάβηση σε υιοθεσία ανηλίκου κατ’ επάγγελμα, παραβάσεις του νόμου περί εφαρμογής της ιατρικώς υποβοηθούμενης αναπαραγωγής, πλαστογραφία, διατάραξη οικογενειακής τάξης, απάτη, σωματική βλάβη και παράβαση της νομοθεσίας για τα ναρκωτικά. Το κύκλωμα εκμεταλλευόταν γυναίκες που βρίσκονταν σε ευάλωτη θέση και τις χρησιμοποιούσαν ως δότριες ωαρίων και παρένθετες μητέρες, ενώ παράλληλα εξαπατούσαν ασθενείς μέσω εικονικών εμβρυομεταφορών (εξωσωματικές) και μεσολαβούσαν σε παράνομες υιοθεσίες.  Από τον Δεκέμβριο 2022 καταγράφηκαν τουλάχιστον 182 περιπτώσεις εκμετάλλευσης γυναικών στον τομέα της αφαίρεσης ωαρίων και παρένθετης μητρότητας ενώ εξιχνιάστηκαν περισσότερες από 400 περιπτώσεις εξαπάτησης μέσω εικονικών εξωσωματικών. Το όφελος που αποκόμιζε η εγκληματική οργάνωση ανά πρόγραμμα παρένθετης μητρότητας κυμαινόταν συνήθως από 70.000 έως 100.000 ευρώ ενώ σε κάποιες περιπτώσεις άγγιζε και τις 120.000 ευρώ.  Στο πλαίσιο της επιχείρησης, εντοπίστηκαν 30 αλλοδαπές γυναίκες, δότριες ωαρίων ή έγκυες γυναίκες, οι οποίες εξετάσθηκαν παρουσία ψυχολόγου της Ελληνικής Αστυνομίας.  Από την έως τώρα έρευνα και συγκεκριμένα από τον Δεκέμβριο 2022 έχουν καταγραφεί τουλάχιστον: Επιπλέον, διαπιστώθηκε ότι για τη διαμονή των παρένθετων μητέρων χρησιμοποιούνταν τουλάχιστον 14 σπίτια. ",False
newsbomb.gr,https://www.kathimerini.gr/society/562560751/panathinaikos-marseig-treis-syllipseis-exo-apo-to-gipedo-tis-leoforoy-alexandras/,,Παναθηναϊκός – Μαρσέιγ: Τρεις συλλήψεις έξω από το γήπεδο της λεωφόρου Αλεξάνδρας,2023-08-09T21:23:26+03:00,Newsroom,"Στη σύλληψη τριών ατόμων προχώρησαν οι αστυνομικές αρχές το βράδυ της Τετάρτης, έξω από το γήπεδο της λεωφόρου Αλεξάνδρας, λίγο προτού ξεκινήσει το ματς Παναθηναϊκός – Μαρσέιγ, στον απόηχο των επεισοδίων στη Νέα Φιλαδέλφεια. Συγκεκριμένα, σε έλεγχο που διενεργήθηκε από την Αστυνομία βρέθηκαν πάνω τους μαχαίρια και φωτοβολίδες. Σε έκτακτη σύσκεψη που πραγματοποιήθηκε το μεσημέρι, αποφασίστηκε να εφαρμοστούν ιδιαίτερα ενισχυμένα μέτρα, προκειμένου να αποτραπούν τυχόν αντίποινα από πλευράς οπαδών της ΑΕΚ για τη δολοφονία του 29χρονου φιλάθλου της ομάδας, Μιχάλη Κατσουρή. Για την εφαρμογή των μέτρων διατέθηκαν από την ΓΑΔΑ περίπου 1.000 αστυνομικοί, εκ των οποίων 450 είναι στατικές δυνάμεις της Τροχαίας και άλλων υπηρεσιών γύρω από το γήπεδο, ενώ θα πραγματοποιούνται περιπολίες με μοτοσικλέτες από την Ασφάλεια, τις Ομάδες ΔΡΑΣΗ και ΔΙΑΣ και θα υπάρχει επιφυλακή από ομάδες ΟΠΚΕ και των ΜΑΤ αν χρειαστεί να επέμβουν. Σημειώνεται πως στην επιτήρηση των χώρων συμμετέχουν και από αέρος, drone και ελικόπτερο της αστυνομίας. Τα μέτρα περιλαμβάνουν, επίσης, αυστηρή επιτήρηση συνδέσμων φιλάθλων, σταθμών και άλλων σημείων όπου μπορεί να υπάρξει μετακίνηση και συγκέντρωση οπαδών. Πηγή: ΕΡΤ ",False
newsbomb.gr,https://www.kathimerini.gr/society/562560742/choris-energo-metopo-i-fotia-stin-karysto/,,Χωρίς ενεργό μέτωπο η φωτιά στην Κάρυστο,2023-08-09T21:20:21+03:00,Newsroom,"Στην περιοχή πνέουν ισχυροί άνεμοι Ισχυρές πυροσβεστικές δυνάμεις παραμένουν στην Κάρυστο όπου το απόγευμα της Τετάρτης ξέσπασε πυρκαγιά στην περιοχή Παξιμάδα. Σύμφωνα με την Πυροσβεστική, αυτή τη στιγμή δεν υπάρχει ενεργό μέτωπο, με τις επίγειες δυνάμεις να πραγματοποιούν διαβροχή, προκειμένου να προληφθούν τυχόν αναζωπυρώσεις. Στο σημείο επιχειρούν 24 άνδρες με εννέα οχήματα της Πυροσβεστικής, αλλά και υδροφόρες του δήμου. Πολύτιμη υπήρξε η συνδρομή των εναέριων μέσων, καθώς οι ρίψεις νερού από ένα ελικόπτερο και τέσσερα αεροσκάφη που πλαισίωσαν τις προσπάθειες των επίγειων δυνάμεων, διαδραμάτισε καταλυτικό ρόλο στην αντιμετώπιση της φωτιάς. Άμεσα τέθηκε υπό μερικό έλεγχο #πυρκαγιά σε χαμηλή βλάστηση, στην περιοχή Παξιμάδα Καρύστου. Επιχειρούν 24 #πυροσβέστες με 9 οχήματα, ενώ επιχείρησαν 4 Α/Φ και 1 Ε/Π. Συνδρομή από υδροφόρες Ο.Τ.Α. — Πυροσβεστικό Σώμα (@pyrosvestiki) August 9, 2023 Σύμφωνα με τα τοπικά μέσα ενημέρωσης, στην περιοχή πνέουν ισχυροί άνεμοι.  ",False
newsbomb.gr,https://www.kathimerini.gr/society/562560643/pos-gennietai-enas-choyligkan/,,Πώς «γεννιέται» ένας χούλιγκαν,2023-08-09T21:06:37+03:00,Λουκάς Βελιδάκης,"Πώς σκέφτεται ένας χούλιγκαν και τι τελικά οδηγεί έναν νέο άνθρωπο να μπει σε μία τέτοια ομάδα που στηρίζεται στη βία; Η εγκληματολόγος Ελενα Συρμαλή και ο συγγραφέας Κυριάκος Αθανασιάδης μιλούν στην «Κ» Μετά τη δολοφονική επίθεση των Κροατών στη Νέα Φιλαδέλφεια, πολλοί επιχείρησαν να απαντήσουν στο εξής ερώτημα: τι οδήγησε αυτούς τους χούλιγκαν να φύγουν από το Ζάγκρεμπ, να κατέβουν στο άλλο άκρο των Βαλκανίων και να ριχτούν σε μία μάχη με ανθρώπους που έβλεπαν πρώτη φορά στη ζωή τους. Πώς σκέφτεται ένας χούλιγκαν και τι τελικά οδηγεί έναν νέο άνθρωπο να μπει σε μία τέτοια ομάδα που στηρίζεται στη βία; «Η βία στο ποδόσφαιρο αποτελεί παγκόσμιο και διαχρονικό φαινόμενο. Στις μέρες μας υπάρχουν άμεσες συνδέσεις μεταξύ των ατόμων που συμμετέχουν σε βίαια επεισόδια και ατόμων που ανήκουν στο οργανωμένο έγκλημα. Αλλωστε ο τρόπος δράσης των ομάδων αυτών παραπέμπει σε εγκληματικές οργανώσεις. Υπάρχει ένα οργανωμένο σχέδιο και κατόπιν, εκτέλεση του», σημειώνει στην «Κ» η εγκληματολόγος, Ελενα Συρμαλή. «Επίσης οι ομάδες αυτές, πολλές φορές, συνδέονται με πολιτικά ακραίες ομάδες – στα δεξιά και στ’ αριστερά. Αυτό το στοιχείο είναι κρίσιμο και δεν πρέπει να υποτιμάται. Αυτό που πρέπει να αναρωτηθούμε από κοινωνικό-ψυχολογικής άποψης είναι: γιατί τόσοι νέοι λαμβάνουν μέρος σε τέτοιου είδους βίαια επεισόδια, γιατί αποφασίζουν να εισέλθουν σε αυτές τις συμμορίες». Οι χούλιγκαν (οι ultras των γηπέδων, όπως αυτοαποκαλούνται) κινούνται στο πλαίσιο –αν όχι στο περιθώριο- των αθλητικών σωματείων, που έχουν επιλέξει να στηρίζουν. Υιοθετούν –σε ένα βαθμό- την κουλτούρα και το ιστορικό υπόβαθρο της ομάδας, ωστόσο δρουν με το modus operandi των χούλιγκαν ασχέτως χρώματος. «Το φαινόμενο δεν έχει σχέση με την αγάπη για τον αθλητισμό και το ποδόσφαιρο. Οι δράστες βρίσκουν αυτόν τον χώρο για να αναπτύξουν, να εκφράσουν εγκληματικές συμπεριφορές. Ιστορικά θα μπορούσαμε να αναφέρουμε ότι το φαινόμενο είναι διαχρονικό. Ας μην ξεχνάμε το λατινικό panem et circenses. Πολλά αθλητικά παιχνίδια στην αρχαιότητα κατέληγαν σε ταραχές και εξεγέρσεις. Μπορούμε να πούμε γενικά ότι συγκεκριμένες κοινωνικές δομές ενεργοποιούν συγκεκριμένες ψυχολογικές διαδικασίες. Ας μην ξεχνάμε τον Le Bon και την ψυχολογία των μαζών. Επίσης όσα έχει σημειώσει ο Cohen για τις υποκουλτούρες και την παραβατικότητα», υπογραμμίζει η κ. Συρμαλή και συμπληρώνει: «Ο ποδοσφαιρικός χουλιγκανισμός περιλαμβάνει μια πληθώρα αντικοινωνικών, παραβατικών και εγκληματικών συμπεριφορών, που εκδηλώνονται στο πλαίσιο του ποδοσφαίρου (βανδαλισμός ιδιωτικής και δημόσιας περιουσίας, λεκτική και σωματική βία μεταξύ των οπαδών των ομάδων κι άλλα). Η όλη συμπεριφορά των ατόμων/ μελών αυτών των ομάδων, σχετίζεται με θέματα κοινωνικών ταυτοτήτων και αυτοκατηγοριοποίησης των ατόμων».  Οι τάξεις των φανατικών κατά βάση απαρτίζονται από νέους ανθρώπους που αναζητούν ταυτοτικές απαντήσεις ή συνδέσεις στη συμμετοχή τους. Η εγκληματολόγος Ελενα Συρμαλή υποστηρίζει ότι «η διαδικασία κατηγοριοποίησης του εαυτού ως μέλους μιας ομάδας δημιουργεί κωνική ταυτότητα και ομαδικές, αλλά και διομαδικές συμπεριφορές. Κατά τη διάρκεια της εφηβείας είναι κρίσιμο το στάδιο της κρίσης ταυτότητας και της αναζήτησης ταυτότητας από κάθε νέο. Η συμμετοχή σε μια ομάδα και η ταύτιση μαζί της δίνει μία αίσθηση ισχύος, αλλά και την αίσθηση του ανήκειν. Μια ανάγκη διαχρονική και παγκόσμια. Οι συμπεριφορές που εγκρίνει η ομάδα υιοθετούνται από τα μέλη της, ακόμα και αν αυτές είναι παραβατικές. Εκλογικεύονται στο πλαίσιο των κανόνων της υπό-κουλτούρας απέναντι στην κυρίαρχη κουλτούρα». «Ολοι μας συγκροτούμε μια προσωπική ταυτότητα, με συγκεκριμένα ιδιοσυγκρασιακά, μοναδικά χαρακτηριστικά και συγκεκριμένες σχέσεις και μια κοινωνική ταυτότητα, το μέρος δηλαδή της αυτοαντίληψης που πηγάζει από τη συμμετοχή μας σε κοινωνικές ομάδες. Όταν έχουμε κατηγοριοποίηση και ταύτιση απόλυτη με μια ομάδα, όπως στη συγκεκριμένη περίπτωση μια παραβατική ή/και εγκληματική ομάδα, ο εαυτός μας αλλά και τα μέλη μιας άλλης ομάδας αποπροσωποποιούνται. Αντιμετωπίζουμε τους άλλους αλλά και τους εαυτούς μας, ως αναπαραστάσεις των προτύπων των ομάδων. Το πρότυπο κάθε ομάδας αποτελεί τη θέση εκείνη της ομάδας που συγκεντρώνει τα περισσότερα χαρακτηριστικά της κατηγορίας, αλλά και τις περισσότερες αντιθέσεις σε σχέση με τα μέλη των έξω-ομάδων», προσθέτει. Με τον τρόπο αυτό, ο νέος που εισέρχεται σε αυτού του τύπου τις ομάδες, νιώθει ενεργό μέλος ενός οργανισμού – αποκτά μια παραπληρωματική υπόσταση που τον καθορίζει και τον ομογενοποιεί με τους «συντρόφους» του. «Έτσι δεν αντιμετωπίζουμε τους εαυτούς μας και τους άλλους ως μοναδικά ξεχωριστά άτομα αλλά μόνο ως μέλη/ πρότυπα της κατηγορίας. Το ενδιαφέρον είναι ότι ένας τρίτος παρατηρητής μπορεί να αντιληφθεί πόσα κοινά στοιχεία έχουν τα άτομα των “αντίπαλων” ομάδων, κάτι φυσικά που δεν μπορούν να αντιληφθούν τα μέλη των ίδιων των ομάδων», λέει η κ. Συρμαλή και συμπληρώνει: «Ένα ακόμα στοιχείο που πρέπει να μελετούμε σε σχέση με το φαινόμενο είναι και τα χαρακτηριστικά προσωπικότητας, καθώς και ενδείξεις διαταραχών που έχουν συσχετιστεί και με τη χρήση ουσιών και με την επιθετικότητα. Ορισμένοι περιβαλλοντικοί παράγοντες μπορεί να λειτουργήσουν ως αφορμές για την ενεργοποίηση τέτοιων συμπεριφορών. Η παραβατική και εγκληματική συμπεριφορά και η οπαδική βία “δικαιολογούνται” στη συνείδηση του ατόμου ως σωστές συμπεριφορές για την υποστήριξη της ομάδας στην οποία ανήκει. Αν προσθέσουμε και άλλους παράγοντες όπως τα πρότυπα αρρενωπότητας, το αλκοόλ και τις ουσίες, έχουμε πραγματικά τη δημιουργία ενός εκρηκτικού κοκτέιλ». Κάπως έτσι «γεννιέται» το φαινόμενο του χουλιγκανισμού, που πλέον κατ’ εξοχήν εκδηλώνεται εκτός των γηπέδων και έχει αποκτήσει πρόσθετη διάσταση με την αξιοποίηση των social media, που διευκολύνουν την αδιαμεσολάβητη διάδραση με τον «εχθρό».  Η κ. Συρμαλή εκτιμά ότι «το στοιχείο της σύνδεσης με ακραίες πολιτικά ομάδες δεν αποτελεί παράγοντα γέννησης του φαινομένου (αιτία) της οπαδική βίας. Αποτελεί όμως χαρακτηριστικό του φαινομένου» και προσθέτει πως «πρέπει να καταλάβουμε μήπως και βρούμε λύσεις: Μπερδεύουμε τις αιτίες/παράγοντες με τα χαρακτηριστικά των φαινομένων. Αν αντιλαμβάνεσαι ένα χαρακτηριστικό ως αίτιο και βλέπεις σχέσεις “αίτιο-αιτιατό”, η αντιμετώπιση είναι επιφανειακή», για να συμπληρώσει ότι «πρέπει να καταλάβουμε τι σημαίνει πρόληψη και τι αντιμετώπιση». «Ο αθλητισμός είναι μια ειρηνική απεικόνιση πολέμου -άλλωστε τα πρώτα αθλήματα, όπως οι αρματοδρομίες, ο ακοντισμός, το τρέξιμο ή η πάλη, είχαν να κάνουν αποκλειστικά με πολεμικές δεξιότητες- και ο χουλιγκανισμός ένας πολεμικός πρωτογονισμός», σημειώνει στην «Κ» ο συγγραφέας, Κυριάκος Αθανασιάδης. Ο ίδιος, σε μία προσπάθεια να αποκρυπτογραφήσει τους λόγους που οδηγούν νέους ανθρώπους στις τάξεις των χούλιγκαν, σημειώνει: «Οι άνθρωποι γενικά λατρεύουν τη βία, και οι άντρες τη λατρεύουν σε πολύ υψηλότερο βαθμό. Απλώς η συντριπτική πλειονότητα κρύβει καλά αυτή την “ανάγκη” και ευτυχώς την καταστέλλει. Οχι όλοι βέβαια, και όχι πάντα. Πολλοί καταφεύγουν σε αυτήν, “δοθείσης ευκαιρίας”. Οι χούλιγκαν, απεναντίας, επιδιώκουν τις συγκρούσεις. Ως εκ τούτου, η υπόσχεση της βίας είναι με διαφορά ο υπ’ αριθμόν ένα λόγος που ένα αγόρι στρέφεται στον χουλιγκανισμό: ο πόνος του άλλου, η ταπείνωσή του, η υποχώρησή του μπροστά στον φόβο της ακόμη περισσότερης και ακόμη πιο ακραίας βίας, το χυμένο αίμα. Ο βανδαλισμός και οι καταστροφές δεν αφορούν τους χούλιγκαν, αλλά ένα μέρος των “σκληρών οπαδών”, ένα κομμάτι της κερκίδας που απλώς αισθάνεται (είτε πράγματι είναι είτε όχι) περιθωριοποιημένο, ριγμένο και απόβλητο». Ο κ. Αθανασιάδης συνεχίζει, επιχειρώντας να σκιαγραφήσει την ψυχοσύνθεση ενός νεαρού ατόμου που ακολουθεί την αντι-κουλτούρα των χούλιγκαν. «Οι χούλιγκαν είναι “μάτσο” νεαροί άντρες: αντράκια. Ο “μάτσο” άντρας δέρνει, και ενίοτε σακατεύει, για να ικανοποιήσει την αρρώστια του. Δέρνει και σακατεύει γυναίκες ως επί το πλείστον, και γκέι άντρες – έτσι άλλωστε χαρακτηρίζουν συλλήβδην τους “αντιπάλους” τους. Δεν το κάνουν επειδή “μισούν το κράτος”, επειδή είναι… άνεργοι, ή από μια εσωτερική ανάγκη να νιώσουν -επιτέλους- μέλη μιας ομάδας, μιας αδελφότητας, στην οποία θα εκχωρήσουν την προσωπική τους ταυτότητα, και για την προστασία της οποίας τάχα θα “θυσιαστούν”». Ο ίδιος εκτιμά ότι οι χούλιγκαν, μολονότι επιδεικνύουν μία τάχα ρωμαλέα διάθεση, επί της ουσίας είναι δειλοί: «Ποτέ κανένας χούλιγκαν δεν θα προσπαθήσει να προστατεύσει ένα άλλο μέλος της ομάδας του, της αδελφότητάς του, της συμμορίας του, από τον “εχθρό”. Σε όλες ανεξαιρέτως τις περιπτώσεις, στο παραμικρό “ντου” θα τον παρατήσουν για να σωθούν οι ίδιοι: δεν χρειάζεται μόνο πολύς νοσηρός πρωτογονισμός και μια παθολογική αγάπη για τη βία για να είσαι χούλιγκαν — κυρίως απαιτείται μεγάλη ποσότητα δειλίας». Ο συγγραφέας Κυριάκος Αθανασιάδης ξεχωρίζει το αθλητικό κομμάτι με τη δράση των ακραίων οπαδών: «Δεν έχουμε, τέλος, να κάνουμε με κάποιου είδους “κοινωνική κουλτούρα”, με περίεργα τελετουργικά, παραδοσιακά τατουάζ και άλλα τέτοια μυθεύματα. Και φυσικά δεν έχουμε να κάνουμε με το… ποδόσφαιρο». Ο ίδιος καταλήγει, λέγοντας ότι «όταν σε όλα τα παραπάνω προστεθεί μια αρρωστημένη “ιδεολογία” -οι περισσότεροι είναι νεοναζί, αν και δεν λείπουν βέβαια οι αναρχικοί, οι αριστεριστές κ.τ.λ.-, τα πράγματα χώνονται ακόμη πιο βαθιά στη λάσπη. Και όταν, επίσης, η αρρώστια σου υποστηρίζεται από έπαθλα, δώρα, ναρκωτικά, χρήματα και υποσχέσεις πλουτισμού και εξουσίας, γίνεσαι μια καρικατούρα λεγεωνάριου πολεμιστή στην υπηρεσία του αφεντικού σου. Μια φονική καρικατούρα». ",False
newsbomb.gr,https://www.kathimerini.gr/society/562559542/nea-filadelfeia-pros-pasa-kateythynsi-oi-ereynes-ton-archon-gia-ta-viaia-epeisodia/,,Νέα Φιλαδέλφεια: Προς πάσα κατεύθυνση οι έρευνες των Αρχών για τα βίαια επεισόδια,2023-08-09T21:05:00+03:00,Ιωάννα Μάνδρου,"Κατεπείγουσα έρευνα για τη δολοφονική επίθεση στη Νέα Φιλαδέλφεια διέταξε η εισαγγελέας του Αρείου Πάγου Γεωργία Αδειλίνη Εισαγγελική παρέμβαση στο ανώτατο επίπεδο σημειώθηκε μετά τα θλιβερά επεισόδια, που κατέληξαν στο να χάσει τη ζωή του φίλαθλος της ΑΕΚ. Η εισαγγελέας του Αρείου Πάγου Γεωργία Αδειλίνη παρενέβη, διατάσσοντας κατεπείγουσα έρευνα προς κάθε κατεύθυνση, τόσο για τον εντοπισμό του δράστη ή των δραστών της ανθρωποκτονίας όσο και για την τέλεση σωρείας άλλων βαρύτατων κακουργημάτων. Η ανώτατη εισαγγελική λειτουργός παρήγγειλε στις αρμόδιες αρχές, όχι μόνον να διενεργήσουν άμεσα προκαταρκτική έρευνα για τα βίαια επεισόδια, αλλά και να εποπτεύουν προσωπικά τις έρευνες των αστυνομικών αρχών. Εντολή της εισαγγελέως του ανωτάτου δικαστηρίου είναι να διερευνηθούν οι συνθήκες υπό τις οποίες οι ομάδες των Κροατών, ενώ είχαν εντοπιστεί κινούμενες στην εθνική οδό, ξέφυγαν από τον έλεγχο της αστυνομίας και έφθασαν έως το γήπεδο της ΑΕΚ. Σύμφωνα με την παραγγελία της κ. Αδειλίνη, σειρά βαρύτατων αδικημάτων οφείλουν να διερευνηθούν, πέραν του φονικού, όπως της εγκληματικής οργάνωσης, της κατασκευής και κατοχής εκρηκτικών υλών, της επικίνδυνης και βαριάς σωματικής βλάβης, της συμπλοκής, της φθοράς ξένης ιδιοκτησίας, της παράβασης του νόμου περί όπλων και άλλα. Προς τούτο, οι αρμόδιες εισαγγελικές αρχές οφείλουν να εξαντλήσουν κάθε νόμιμο μέσο για την αναζήτηση και τον εντοπισμό των υπαιτίων. «Να μεριμνήσετε για τον ενδελεχή έλεγχο της υπόθεσης και τη σε βάθος και με πληρότητα έρευνα, καθώς και την εξαντλητική συλλογή των αναγκαίων αποδεικτικών στοιχείων, προκειμένου αφενός μεν να εξακριβωθούν τα στοιχεία του δράστη της ανθρωποκτονίας με πρόθεση, αφετέρου δε να διερευνηθεί η διάπραξη και άλλων εγκλημάτων», αναφέρεται στην παραγγελία Αδειλίνη, ενώ ήδη οι έρευνες κινούνται προς κάθε κατεύθυνση, χωρίς να εξαιρούνται και τυχόν ευθύνες της αστυνομίας. Παράλληλα, ζητείται από τους αρμόδιους εισαγγελικούς λειτουργούς να έχουν αυτοπρόσωπη παρουσία εισαγγελέα κατά τη διεξαγωγή του αγώνα μεταξύ των ομάδων της ΠΑΕ ΑΕΚ και της Ντιναμό Ζάγκρεμπ. Στο πλαίσιο της εισαγγελικής παρέμβασης, προσωπική εποπτεία των ερευνών έχει ήδη αναλάβει η προϊσταμένη της Εισαγγελίας Εφετών Αθηνών Μαρία Γκανέ. Σύμφωνα με πληροφορίες, ήδη έχει δοθεί εντολή να συνεχιστούν οι συλλήψεις, ενώ η κ. Γκανέ έχει ζητήσει να αναζητηθούν οι διερμηνείς οι οποίοι θα χρειαστεί να παρασταθούν σε όλα τα στάδια μέχρι το τέλος της κύριας ανάκρισης για τους αλλοδαπούς κατηγορουμένους, που δεν ομιλούν την ελληνική γλώσσα. Από την πλευρά του ο πρόεδρος του Δικηγορικού Συλλόγου Αθηνών Δημήτρης Βερβεσός σε δήλωσή του μεταξύ άλλων σημείωσε: «Η πολιτεία αλλά και οι θεσμικές αρχές των αθλητικών ομοσπονδιών θα πρέπει να σταματήσουν να προβαίνουν σε ρηματικές καταδίκες του φαινομένου και να λάβουν συγκεκριμένα και αποτελεσματικά μέτρα για την εξάλειψη των φαινομένων βίας, που μέσα σε μικρό χρονικό διάστημα οδήγησαν σε δεύτερο νεκρό». ",False
newsbomb.gr,https://www.kathimerini.gr/society/562560715/nea-filadelfeia-sti-gada-i-igesia-toy-ypoyrgeioy-prostasias-toy-politi/,,Νέα Φιλαδέλφεια: Στη ΓΑΔΑ η ηγεσία του υπουργείου Προστασίας του Πολίτη,2023-08-09T20:33:22+03:00,Newsroom,"Ο υπουργός Προστασίας του Πολίτη Γιάννης Οικονόμου, ο υφυπουργός Κώστας Κατσαφάδος και ο αρχηγός της ΕΛ.ΑΣ. Λάζαρος Μαυρόπουλος είναι στη ΓΑΔΑ προκειμένου να ενημερωθούν από αξιωματικούς της αστυνομίας. Tηλεφωνική επικοινωνία με τον πατέρα του 29χρονου φιλάθλου της ΑΕΚ, Μιχάλη Κουτσουρή, που μαχαιρώθηκε θανάσιμα κατά τη διάρκεια των άγριων επεισοδίων στη Νέα Φιλαδέλφεια, είχε ο υπουργός Προστασίας του Πολίτη, Γιάννης Οικονόμου. Ο υπουργός εξέφρασε τα συλλυπητήριά του στον πατέρα του 29χρονου, και του μετέφερε και τα συλλυπητήρια του πρωθυπουργού Κυριάκου Μητσοτάκη. Ο κ. Οικονόμου είπε στον πατέρα ότι οι αστυνομικές αρχές θα κάνουν ό,τι είναι δυνατόν προκειμένου να εντοπιστεί ο δολοφόνος και να αποδοθούν οι ευθύνες που αναλογούν σε κάθε εμπλεκόμενο. ",False
newsbomb.gr,https://www.kathimerini.gr/society/562560631/nea-filadelfeia-treis-anakrites-analamvanoyn-tin-kyria-ereyna/,,Νέα Φιλαδέλφεια: Τρεις ανακριτές αναλαμβάνουν την κύρια έρευνα,2023-08-09T19:06:30+03:00,Newsroom,"Λόγω του επείγοντος χαρακτήρα της υπόθεσης την 25η Τακτική Ανακρίτρια θα επικουρούν ο 14ος Τακτικός Ανακριτής και η 20η Τακτική Ανακρίτρια που υπηρετούν στα θερινά τμήματα Τρεις ανακριτές, ένας τακτικός και δύο επίκουροι, θα διενεργήσουν την κύρια ανάκριση για την υπόθεση των αιματηρών επεισοδίων και της δολοφονίας του 29χρονου φιλάθλου της ΑΕΚ στη Νέα Φιλαδέλφεια, η δικογραφία της οποίας είναι ογκωδέστατη. Η κύρια ανάκριση για την υπόθεση, για την οποία σήμερα ασκήθηκε ποινική δίωξη στους συνολικά 105 κατηγορούμενους, ανατέθηκε στην 25η Τακτική Ανακρίτρια. Μετά από αίτημα του προϊσταμένου του Πρωτοδικείου Αθηνών Χριστοφόρου Λινού και με τη σύμφωνη γνώμη της προϊσταμένης της Εισαγγελίας Εφετών Αθηνών Μαρίας Γκανέ την Ανακρίτρια λόγω του επείγοντος χαρακτήρα της υπόθεσης την 25η Τακτική Ανακρίτρια θα επικουρούν ο 14ος Τακτικός Ανακριτής και η 20η Τακτική Ανακρίτρια που υπηρετούν στα θερινά τμήματα. Προκειμένου οι απολογίες των κατηγορουμένων να ολοκληρωθούν εντός του χρόνου που ορίζεται από το νόμο, οι δικαστικοί λειτουργοί που ορίστηκαν θα λάβουν τις επόμενες ημέρες τις εξηγήσεις των κατηγορουμένων ανά ομάδες. Η ανακρίτρια, αναμένεται να εκδώσει, απόψε, διάταξη με την οποία θa ζητά τη λήψη γενετικού υλικού από όλους τους κατηγορούμενους, σύμφωνα με την ΕΡΤ, για να επιταχυνθεί η διαδικασία της ταυτοποίησης. Το κατηγορητήριο για τους συλληφθέντες είναι βαρύ, καθώς εναντίον τους ασκήθηκαν διώξεις για σωρεία ποινικών αδικημάτων και πρωτίστως για το αδίκημα της εγκληματικής οργάνωσης.  Τα αδικήματα αφορούν:  Οι αρμόδιες αρχές εξετάζουν όλα τα κινητά των συλληφθέντων, που έχουν κατασχεθεί, ενώ παράλληλα εξετάζεται το γενετικό υλικό και τα βίντεο με στόχο την ταυτοποίηση του δράστη της ανθρωποκτονίας του Μιχάλη Κατσουρή. Μέχρι αυτή τη στιγμή, ωστόσο, δεν έχει εντοπιστεί το φονικό όπλο, το μαχαίριμε το οποίο φέρεται να έγινε η δολοφονία, αν και έχουν βρεθεί άλλα μαχαίρια, τα οποία επίσης εξετάζονται εξονυχιστικά από τις διωκτικές και εισαγγελικές αρχές. Οι έρευνες για την υπόθεση γίνονται υπό την εποπτεία της προϊσταμένης της εισαγγελίας Εφετών Αθηνών, Μαρίας Γκανέ, η οποία βρίσκεται σε άμεση και διαρκή επικοινωνία με τους εισαγγελείς πρωτοδικών, σύμφωνα άλλωστε και με την παραγγελία της εισαγγελέως του Αρείου Πάγου, Γεωργίας Αδειλίνη. Με πληροφορίες από ΑΠΕ-ΜΠΕ ",False
newsbomb.gr,https://www.kathimerini.gr/society/562560628/drakonteia-metra-gia-ton-agona-pao-marseig/,,Δρακόντεια μέτρα για τον αγώνα ΠΑΟ – Μαρσέιγ,2023-08-09T18:55:55+03:00,Newsroom,"Διατίθενται από την ΓΑΔΑ περίπου 1.000 αστυνομικοί Σε πλήρη επιφυλακή βρίσκεται η αστυνομία στην Αθήνα, εν όψει του αποψινού ποδοσφαιρικού αγώνα μεταξύ Παναθηναϊκού και Μαρσέιγ στην λεωφόρο Αλεξάνδρας, υπό το φόβο επεισοδίων μετά τα αιματηρά γεγονότα στη Νέα Φιλαδέλφεια. Σε έκτακτη σύσκεψη που πραγματοποιήθηκε το μεσημέρι στο Αρχηγείο της ΕΛ.ΑΣ, αποφασίστηκε να εφαρμοστούν ιδιαίτερα ενισχυμένα μέτρα, προκειμένου να αποτραπούν τυχόν αντίποινα από πλευράς οπαδών της ΑΕΚ, για τη δολοφονία του 29χρονου Μιχάλη Κατσουρή, κατά την διάρκεια της επιδρομής των χούλιγκαν της Ντιναμό Ζάγκρεμπ μαζί με Έλληνες οπαδούς. Ειδικότερα, τα μέτρα περιλαμβάνουν αυστηρή επιτήρηση συνδέσμων φιλάθλων, σταθμών και άλλων σημείων όπου μπορεί να υπάρξει μετακίνηση και συγκέντρωση οπαδών, ενώ από νωρίς θα διακοπεί η κυκλοφορία γύρω από το γήπεδο και δεν θα επιτρέπεται η προσέγγιση από κανέναν χωρίς εισιτήριο. Για την εφαρμογή των μέτρων διατίθενται από την ΓΑΔΑ περίπου 1.000 αστυνομικοί, εκ των οποίων 450 θα είναι στατικές δυνάμεις της Τροχαίας και άλλων υπηρεσιών γύρω από το γήπεδο, ενώ θα πραγματοποιούνται περιπολίες με μοτοσικλέτες από την Ασφάλεια, τις Ομάδες ΔΡΑΣΗ και ΔΙΑΣ και θα υπάρχει επιφυλακή από ομάδες ΟΠΚΕ και των ΜΑΤ αν χρειαστεί να επέμβουν. Σημειώνεται πως στην επιτήρηση των χώρων συμμετέχουν και από αέρος, drone και ελικόπτερο της αστυνομίας. Στην Αθήνα μεταφέρεται νεαρός Κροάτης που βρέθηκε μέσα σε λεωφορείο στα Ιωάννινα, με Ελληνες οπαδούς, μετά από εντολή εισαγγελέα να συλληφθεί και να οδηγηθεί στην Υποδιεύθυνση Αντιμετώπισης Βίας στους Αθλητικούς Χώρους της Ασφάλειας Αττικής. Σύμφωνα με αστυνομικές πηγές, ο Κροάτης φέρεται ότι ήταν μέλος της ομάδας που προκάλεσε τα σοβαρά επεισόδια στη Νέα Φιλαδέλφεια, τα οποία κατέληξαν στη δολοφονία του 29χρονου φίλαθλου της ΑΕΚ Μιχάλη Κατσουρή. Το λεωφορείο είχε ξεκινήσει από τα Γιάννενα για την Αθήνα, προκειμένου οι φίλαθλοι του Παναθηναϊκού να παρακολουθήσουν τον αγώνα της ομάδας τους με την Μαρσέϊγ, αλλά έξω από την πόλη έγινε έλεγχος σε μπλόκο της Αστυνομίας, κατά τον οποίο, μεταξύ των Ελλήνων φιλάθλων, βρέθηκε και ο Κροάτης. ",False
newsbomb.gr,https://www.kathimerini.gr/society/562560562/poe-ota-zitisan-diodia-apo-ydrofores-poy-pigainan-na-svisoyn-fotia/,,ΠΟΕ-ΟΤΑ: «Ζήτησαν διόδια από υδροφόρες που πήγαιναν να σβήσουν φωτιά»,2023-08-09T17:31:34+03:00,Newsroom,"Τη δυσαρέσκεια της ΠΟΕ-ΟΤΑ προκάλεσε περιστατικό που φέρεται να σημειώθηκε κατά τη διάρκεια προσπάθειας κατάσβεσης πυρκαγιάς, όταν οδηγοί υδροφόρων του δήμου Νέστου κλήθηκαν να πληρώσουν διόδια προκειμένου να μεταβούν στο πεδίο των επιχειρήσεων. Σύμφωνα με όσα αναφέρει σε ανακοίνωσή της η ομοσπονδία των εργαζομένων στην Τοπική Αυτοδιοίκηση, πρόκειται για μια κατάσταση την οποία έχουν αντιμετωπίσει κατά καιρούς τόσο οι οδηγοί των υδροφόρων του Δήμου Νέστου, όσο και οι συνάδελφοι τους του Δήμου Καβάλας και άλλων Δήμων. «Είναι ντροπή οι εργαζόμενοι να προσφέρουν αγόγγυστα στην κατάσβεση των πυρκαγιών και άλλοι να νοιάζονται για τα αργύρια», καταλήγει η ανακοίνωση.  Αναλυτικά η ανακοίνωση της ΠΟΕ-ΟΤΑ: Ο απόλυτος παραλογισμός. Οδηγοί των υδροφόρων του Δήμου Νέστου κλήθηκαν και πλήρωσαν διόδια στην Εγνατία Οδό την ώρα που είχε σημάνει «κόκκινος» συναγερμός και έτρεχαν να συνδράμουν στην κατάσβεση πυρκαγιάς εφοδιάζοντας με νερό τα οχήματα της Πυροσβεστικής. Το γεγονός αυτό είναι απίστευτο και πέραν κάθε λογικής. Να κινητοποιείται ένας ολόκληρος μηχανισμός προκειμένου να αντιμετωπιστεί μία πυρκαγιά και η Εγνατία Α.Ε. να σταματάει τα Δημοτικά Οχήματα για να πληρωθεί τη διέλευση τους. Μα κανείς δεν φρόντισε να λυθεί αυτό το ζήτημα; Κανείς δεν μπορεί να αντιληφθεί ότι σε μία κατάσταση εκτάκτου ανάγκης ο χρόνος παίζει κρίσιμο ρόλο; Κι όμως η παρωδία συνεχίζεται… Είναι μία κατάσταση θλιβερή και όπως καταγγέλλει ο Σύλλογος Εργαζομένων Ο.Τ.Α. Νομού Καβάλας την έχουν αντιμετωπίσει κατά καιρούς τόσο οι οδηγοί των υδροφόρων του Δήμου Νέστου, όσο και οι συνάδελφοι τους του Δήμου Καβάλας και άλλων Δήμων. Στο σταθμό διοδίων της Εγνατίας Α.Ε. που βρίσκεται κοντά στη Βιομηχανία Φωσφορικών Λιπασμάτων τα οχήματα των Δήμων να καλούνται να πληρώσουν διόδια. Αυτό συνέβη και προ ολίγων ημερών, όταν υδροφόρα του Δήμου Νέστου πήγε να ανεφοδιάσει με νερό πυροσβεστικό όχημα για να σβήσει φωτιά που έκαιγε στο ύψος της Κοινότητας Πετροπηγής. Το παράλογο, παράδοξο και τραγελαφικό αυτό γεγονός πρέπει να σταματήσει. Δήμοι, Υπουργεία και Εγνατία Α.Ε. πρέπει να συνεννοηθούν και να βρουν λύση ώστε η διέλευση των υδροφόρων των Δήμων να είναι ελεύθερη. Ποιος και πότε θα πληρώσει ας τα βρουν. Δεν μπορεί οι εργαζόμενοι να προσπαθούν να βγάλουν το φίδι από την τρύπα και να πληρώνουν διόδια. Δεν πηγαίνουν για καφέ με τις υδροφόρες. Συνδράμουν σε ένα έργο ύψιστης σημασίας όταν μεταφέρουν νερό για την κατάσβεση πυρκαγιών που μπορεί να απειλεί περιουσίες ή και ανθρώπινες ζωές. Η Π.Ο.Ε.-Ο.Τ.Α. καλεί τους ιθύνοντες να βρουν λύση σε αυτό το ζήτημα και στηρίζει απόλυτα το Σύλλογο Εργαζομένων Ο.Τ.Α. Νομού Καβάλας στις όποιες ενέργειες έχει αναλάβει στην κατεύθυνση αυτή. Είναι ντροπή οι εργαζόμενοι να προσφέρουν αγόγγυστα στην κατάσβεση των πυρκαγιών και άλλοι να νοιάζονται για τα αργύρια… ",False
newsbomb.gr,https://www.kathimerini.gr/society/562560559/nea-filadelfeia-esoteriki-ereyna-stin-el-as-tha-exetastoyn-15-20-astynomikoi/,,Νέα Φιλαδέλφεια: Εσωτερική έρευνα στην ΕΛ.ΑΣ – Θα εξεταστούν 15-20 αστυνομικοί,2023-08-09T17:24:29+03:00,Newsroom,"Αναμένεται να εξεταστούν αξιωματικοί από όλο το φάσμα των Διευθύνσεων, από την Κακαβιά ως την Αττική Πηγές από το υπουργείο Προστασίας του Πολίτη έδωσαν διευκρινίσεις για την εσωτερική έρευνα στην ΕΛ.ΑΣ για τα επεισόδια στη Νέα Φιλαδέλφεια. Οπως ζήτησε η πολιτική ηγεσία του υπουργείου, ξεκίνησε και «συνεχίζεται με εντατικούς ρυθμούς» η διενέργεια εσωτερικής έρευνας «για την πλήρη διακρίβωση των συμβάντων, από την είσοδο των αλλοδαπών οπαδών στην Ελλάδα και ύστερα, ώστε να εντοπισθούν και να αποδοθούν οι δέουσες ευθύνες, σε κάθε επίπεδο και με οποιαδήποτε μορφή». Η έρευνα ανατέθηκε στον Προϊστάμενο Επιτελείου του Αρχηγείου της Ελληνικής Αστυνομίας, Αντιστράτηγο Ελευθέριο Γκαρίλα. Αναμένεται να εξεταστούν συνολικά 15-20 άτομα του Σώματος, από όλο το φάσμα των Διευθύνσεων, από την Κακαβιά ως την Αττική (Ήπειρος, Δυτική Ελλάδα, Πελοπόννησος, Αττική), και των εμπλεκόμενων υπηρεσιών. Εκτός από τις αναφορές των Αξιωματικών, στο πλαίσιο της Ε.Δ.Ε., θα ληφθούν ένορκες καταθέσεις από πρόσωπα που πιθανώς μπορούν να συνδράμουν στη διερεύνηση της υπόθεσης. «Η πολιτική βούληση για την πλήρη διαλεύκανση της υπόθεσης είναι ισχυρή και αδιαπραγμάτευτη, όπως ισχυρός και αδιαπραγμάτευτος είναι ο στόχος η ΕΛ.ΑΣ. να ανταποκρίνεται πλήρως στις απαιτήσεις της κοινωνίας στον τομέα της ασφάλειας των πολιτών», καταλήγουν οι ίδιες πηγές. ",False
newsbomb.gr,https://www.kathimerini.gr/society/562560553/kalampaka-62chronos-pyrovolise-ton-adelfo-toy/,,Καλαμπάκα: Ανθρωποκυνηγητό για 62χρονο που πυροβόλησε τον αδελφό του,2023-08-09T16:42:46+03:00,Newsroom,"Σε εξέλιξη επιχείρηση των αστυνομικών αρχών για τη σύλληψή του Σε εξέλιξη βρίσκεται επιχείρηση των αστυνομικών αρχών για τη σύλληψη ενός 62χρονου στην Καλαμπάκα, ο οποίος φέρεται να πυροβόλησε τον αδελφό του, πιθανώς για λόγους που σχετίζονται με προσωπικές διαφορές. Σύμφωνα με την ΕΡΤ, το περιστατικό σημειώθηκε στο χωριό Διάβα της Καλαμπάκας. Οι δύο άνδρες διαπληκτίστηκαν και ο 62χρονος πυροβόλησε δύο φορές με κυνηγετικό όπλο τον 58χρονο αδελφό του στα πόδια. Το θύμα μεταφέρθηκε με ασθενοφόρο του ΕΚΑΒ στο νοσοκομείο ενώ η υγεία του δε διατρέχει κίνδυνο. Ερευνα για τον εντοπισμό του δράστη διεξάγει το Αστυνομικό Τμήμα Μετεώρων. Μετά το περιστατικό, όπως αναφέρει ο ΣΚΑΪ, ο δράστης φέρεται να τράπηκε σε φυγή με κατεύθυνση τα βουνά και να έχει ταμπουρωθεί σε μαντρί της περιοχής, ενώ η αστυνομία πραγματοποιεί επιχείρηση για τη σύλληψή του. ",False
newsbomb.gr,https://www.kathimerini.gr/society/562560502/ioannina-syllipsi-kroati-poy-taxideye-pros-athina-me-ellines-filathloys/,,Ιωάννινα: Σύλληψη Κροάτη που ταξίδευε προς Αθήνα με Ελληνες φιλάθλους,2023-08-09T16:28:18+03:00,Newsroom,"Επέβαινε σε mini bus με φιλάθλους Στην προσαγωγή ενός νεαρού Κροάτη, ο οποίος επέβαινε σε λεωφορείο mini bus με Ελληνες φιλάθλους, προχώρησαν οι αστυνομικές αρχές, σε μπλόκο έξω από τα Ιωάννινα. Στο λεωφορείο, που μετέβαινε στην Αθήνα για τον αγώνα του Παναθηναϊκού με την Μαρσέιγ, επέβαιναν 17 επιβάτες, σύμφωνα με την ΕΡΤ. Ο νεαρός Κροάτης προσήχθη στην Αστυνομική Διεύθυνση Ηπείρου όπου ερευνάται η συμμετοχή του στα αιματηρά επεισόδια στη Νέα Φιλαδέλφεια. Σύμφωνα με πληροφορίες σχετίζεται με παρέα των πέντε Κροατών που συνελήφθησαν στην Ηγουμενίτσα. Το λεωφορείο με τους φιλάθλους συνέχισε το ταξίδι του προς την Αθήνα. ",False
newsbomb.gr,https://www.kathimerini.gr/society/562560544/nea-filadelfeia-poiniki-dioxi-gia-4-kakoyrgimata-kai-7-plimmelimata-se-varos-ton-104-syllifthenton/,,Νέα Φιλαδέλφεια: Ποινική δίωξη για 4 κακουργήματα σε βάρος των 104 συλληφθέντων,2023-08-09T16:14:08+03:00,Ιωάννα Μάνδρου,"Ανάμεσα στους συλληφθέντες δεν έχει τακτοποιηθεί ο δράστης ή οι δράστες που σκότωσαν τον 29 χρόνο φίλαθλο της ΑΕΚ κατά τη διάρκεια των επεισοδίων Βαρύ το κατηγορητήριο για τους συλληφθέντες για τα άγρια επεισόδια στη Νέα Φιλαδέλφεια, που κόστισαν στη ζωή ενός φιλάθλου της ΑΕΚ. Στην εισαγγελία της Αθήνας προσήχθησαν τελικά 103 άτομα, εναντίον των οποίων ασκήθηκαν διώξεις για σωρεία ποινικών αδικημάτων και πρωτίστως για το αδίκημα της εγκληματικής οργάνωσης. Ωστόσο ακόμα ανάμεσα στους συλληφθέντες δεν έχει ταυτοποιηθεί ο δράστης ή οι δράστες, που σκότωσαν τον 29χρονο φίλαθλο της ΑΕΚ κατά τη διάρκεια των επεισοδίων, όπως προκύπτει από τη δικογραφία.  Συνολικά διώκονται 104 άτομα, καθώς ένας απ’ αυτούς νοσηλεύεται φρουρούμενος για βαρύτατα αδικήματα. Ανάμεσα στα οποία είναι: Στο μεταξύ, οι αρμόδιες αρχές εξετάζουν όλα τα κινητά των συλληφθέντων, που έχουν κατασχεθεί, ενώ παράλληλα εξετάζεται το γενετικό υλικό και τα βίντεο με στόχο την ταυτοποίηση του δράστη της ανθρωποκτονίας του Μιχάλη Κατσουρή. Μέχρι αυτή τη στιγμή, ωστόσο, δεν έχει εντοπιστεί το φονικό όπλο, το μαχαίριμε το οποίο φέρεται να έγινε η δολοφονία, αν και έχουν βρεθεί άλλα μαχαίρια, τα οποία επίσης εξετάζονται εξονυχιστικά από τις διωκτικές και εισαγγελικές αρχές. Οι έρευνες για την υπόθεση γίνονται υπό την εποπτεία της προϊσταμένης της εισαγγελίας Εφετών Αθηνών, Μαρίας Γκανέ, η οποία βρίσκεται σε άμεση και διαρκή επικοινωνία με τους εισαγγελείς πρωτοδικών, σύμφωνα άλλωστε και με την παραγγελία της εισαγγελέως του Αρείου Πάγου, Γεωργίας Αδειλίνη. ",False
newsbomb.gr,https://www.kathimerini.gr/society/562560526/pyrkagia-sto-marathona-minyma-112-gia-tis-perioches-palioyri-kai-rizari/,,Οριοθετήθηκε η φωτιά στο Μαραθώνα – 112 στις περιοχές Παλιούρι και Ριζάρη,2023-08-09T16:10:49+03:00,Newsroom,"Στο σημείο επιχειρούν 63 πυροσβέστες με 5 ομάδες πεζοπόρων τμημάτων και 17 οχήματα Οριοθετήθηκε η πυρκαγιά που ξέσπασε την Τετάρτη στο Μαραθώνα, με τις επίγειες δυνάμεις της Πυροσβεστικής να συνεχίζουν την επιχείρηση κατάσβεσης. Σύμφωνα με ενημέρωση από το Πυροσβεστικό Σώμα, η εικόνα έχει βελτιωθεί, ενώ στην καμένη έκταση παραμένουν διάσπαρτες εστίες. 🚒Κατεσβέσθη η #πυρκαγιά που εκδηλώθηκε στον #Μαραθώνα Αττικής. 👉Υπενθυμίζουμε ότι, αποτελεί υποχρέωσή μας ο καθαρισμός και η συντήρηση των οικοπεδικών χώρων καθ’ όλη τη διάρκεια της αντιπυρικής περιόδου:📎 https://t.co/9R8dgs0GsQ pic.twitter.com/vSq6Pp7hYa — Πυροσβεστικό Σώμα (@pyrosvestiki) August 9, 2023  Οπως αναφέρει στο ΑΠΕ-ΜΠΕ ο δήμαρχος Μαραθώνα, Στέργιος Τσίρκας, η κινητοποίηση και επέμβαση των δυνάμεων πυρόσβεσης ήταν άμεση και αποφασιστική. «Ελέγχεται αυτή τη στιγμή η φωτιά» δήλωσε ο κ. Τσίρκας, προσθέτοντας πως «ο κίνδυνος για αναζωπύρωση δεν έχει περάσει και θέλει προσοχή». Στο σημείο επιχειρούν 63 πυροσβέστες με 5 ομάδες πεζοπόρων τμημάτων και 17 οχήματα συμπεριλαμβανομένων 18 Γάλλων πυροσβεστών με 4 οχήματα, ενώ νωρίτερα από αέρος επιχείρησαν 4 ελικόπτερα. Συνδρομή παρέχουν εθελοντές πυροσβέστες και υδροφόρες ΟΤΑ. #Πυρκαγιά σε χαμηλή βλάστηση στη συμβολή των οδών Αιόλου και Ολυμπιονικών, στον Μαραθώνα Αττικής. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) August 9, 2023 Σημειώνεται πως νωρίτερα, μήνυμα από το 112 για προληπτική απομάκρυνση έλαβαν οι πολίτες στις περιοχές Παλιούρι και Ριζάρη. Ειδικότερα το μήνυμα ανέφερε: «Αν βρίσκεστε στις περιοχές Παλιούρι και Ριζάρη απομακρυνθείτε προς παραλία και κέντρο Μαραθώνα. Δασική πυρκαγιά στην περιοχή σας. Ακολουθείτε τις οδηγίες των αρχών». ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στις περιοχές #Παλιούρι & #Ριζάρη απομακρυνθείτε προς παραλία και κέντρο #Μαραθώνα 🔥 Δασική πυρκαγιά στην περιοχή σας ‼️ Ακολουθείτε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) August 9, 2023         ",False
newsbomb.gr,https://www.kathimerini.gr/society/562560523/stoys-104-mechri-stigmis-oi-syllifthentes-gia-ta-aimatira-epeisodia-sti-nea-filadelfeia/,,Στους 104 μέχρι στιγμής οι συλληφθέντες για τα αιματηρά επεισόδια στη Νέα Φιλαδέλφεια,2023-08-09T16:05:07+03:00,Newsroom,"Στους 104 έχει ανέβει ο αριθμός των συλληφθέντων για τα αιματηρά επεισόδια στη Νέα Φιλαδέλφεια, καθώς σε αυτούς που συνελήφθησαν από την πρώτη στιγμή, προστέθηκαν και οι πέντε Κροάτες που προσήχθησαν χτες το βράδυ από την Ηγουμενίτσα και ένας ακόμα 19χρονος ομοεθνής τους που εντοπίστηκε σε λεωφορείο για τα Τίρανα στον συνοριακό σταθμό Κακκαβιάς. Και οι έξι μεταφέρθηκαν στην Αθήνα και οδηγήθηκαν μαζί με τους άλλους κατηγορούμενους στον εισαγγελέα. Ειδικότερα στον εισαγγελέα οδηγήθηκαν 103 άτομα και συγκεκριμένα 97 Κροάτες, δύο Έλληνες, ένας Αλβανός, ένας Αυστριακός, ένας Γερμανός και ένας Βόσνιος, ενώ ένας ακόμα Κροάτης, που συμπεριλαμβάνεται στη δικογραφία, εξακολουθεί να νοσηλεύεται φρουρούμενος στον Ερυθρό Σταυρό.  ",False
newsbomb.gr,https://www.kathimerini.gr/society/562560493/to-chroniko-tis-symplokis-oi-syllipseis-kai-to-oplostasio-ton-choyligkan/,,"Το χρονικό της συμπλοκής, οι συλλήψεις και το οπλοστάσιο των χούλιγκαν",2023-08-09T15:50:16+03:00,Γιάννης Σουλιώτης,"Εγγραφα της ΕΛ.ΑΣ. που παρουσιάζει η «Κ» φωτίζουν άγνωστες πτυχές όσων συνέβησαν, από την είσοδο των Κροατών στη χώρα μέχρι τον θάνατο του 29χρονου φίλαθλου της ΑΕΚ Ολα όσα ακολούθησαν την κλήρωση της ΑΕΚ με τη Ντιναμό Ζάγκρεμπ και του Παναθηναϊκού με τη Μαρσέιγ για τα προκριματικά του Τσάμπιονς Λιγκ, τη διαδρομή των Κροατών χούλιγκαν από τα σύνορα μέχρι την Αθήνα, καθώς και τα ευρήματα στο πεδίο μάχης, έξω από το γήπεδο της ΑΕΚ, περιγράφονται σε έγγραφα της ΕΛ.ΑΣ. που φέρνει στο φως η «Κ». Ειδικότερα, όπως αναφέρεται, οι ελληνικές Αρχές αιτήθηκαν μέσω του Εθνικού Γραφείου Ποδοσφαίρου (NFIP) στις αρμόδιες Αστυνομικές Αρχές της Κροατίας και της Γαλλίας, ανεξαρτήτως της μη διάθεσης εισιτηρίων στους οπαδούς της Ντιναμό, να πληροφορηθούν για τις προθέσεις των φιλοξενούμενων φιλάθλων και τυχόν μετακίνησή τους προς την Ελλάδας. Σύμφωνα με το Εθνικό Γραφείο Ποδοσφαίρου της Κροατίας, 150-200 οργανωμένοι οπαδοί της Ντιναμό είχαν πρόθεση να προσέλθουν στην Ελλάδα εκμεταλλευόμενοι την αδελφοποίησή τους με τους οπαδούς του Παναθηναϊκού, με σκοπό να αποπειραθούν να εξασφαλίσουν εισιτήρια για τον αγώνα ΑΕΚ-Ντιναμό. Οι ελληνικές Αρχές επιβεβαίωσαν, βάσει δικών τους πληροφοριών, ότι ικανός αριθμός οργανωμένων οπαδών της Ντιναμό σχεδίαζε να έρθει στην Αθήνα. Κάποιοι εξ αυτών θα διέμεναν σε καταλύματα χαμηλού κόστους και άλλοι θα φιλοξενούνταν στις οικίες οπαδών του Παναθηναϊκού και στα γραφεία του ΠΑΝ.ΚΙ επί της Λ. Αλεξάνδρας αρ. 115. Σύμφωνα με τις αναφορές, οι Αρχές είχαν ενημερώθηκαν «ότι κάποια οχήματα με πιθανόν Κροάτες οπαδούς, εισήλθαν στη χώρα. Αμεσα και στις δύο περιπτώσεις έγιναν προσπάθειες τηλεφωνικώς, προκειμένου να εξακριβωθεί τυχόν είσοδος των ανωτέρω στη χώρα και εν συνεχεία ανωτέρω πληροφορίες, αρμοδίως, διαβιβάσθηκαν προς όλες τις εμπλεκόμενες Υπηρεσίες». Οπως αναφέρεται στα έγγραφα της ΕΛ.ΑΣ., υπήρξε πληροφόρηση ότι οι οργανωμένοι οπαδοί της ΑΕΚ είχαν ενημερωθεί για την τυχόν άφιξη των οπαδών από την Κροατία και για τον λόγο αυτό, με την πρόφαση της διανομής εισιτηρίων, υπήρξε κάλεσμα να συγκεντρωθούν εξωτερικά του γηπέδου διεξαγωγής του αγώνα. Στις 22.00 εντοπίσθηκαν να διέρχονται από τα διόδια της Ελευσίνας, 25 περίπου οχήματα με πινακίδες κυκλοφορίας από την Κροατία, στα οποία επέβαιναν όπως αργότερα διαπιστώθηκε, οπαδοί της Ντιναμό και «τέθηκαν υπό διακριτική επιτήρηση, επί της Εθνικής Οδού». Στην έξοδο της Αττικής Οδού, σημειώνεται, άλλα οχήματα συνέχισαν να κινούνται επί της Εθνικής Οδού και άλλα εισήλθαν στην Αττική οδό, με αποτέλεσμα να μην είναι πλέον δυνατή η επιτήρησή τους. «Παρόλα αυτά συνεχίσθηκαν οι προσπάθειες εκ νέου εντοπισμού τους, τόσο από εποχούμενες περιπολίες, όσο και από τις κάμερες διαχείρισης της κυκλοφορίας», αναφέρεται χαρακτηριστικά. «Περί ώρα 22:55, από τη ΣΤΑ.ΣΥ, υπήρξε ενημέρωση για 100 περίπου άτομα με κουκούλες και αντικείμενα, τα οποία εισήλθαν σε συρμό από τον σταθμό ΗΣΑΠ «ΕΙΡΗΝΗ» με κατεύθυνση τον Πειραιά, ενώ επί της οδού Νερατζιωτίσσης στο σταθμό ΗΣΑΠ «ΕΙΡΗΝΗ» εντοπίσθηκαν σταθμευμένα τα οχήματα με τις Κροατικές πινακίδες που αναζητούνταν», υπογραμμίζεται στα έγγραφα. Τα άτομα αποβιβάσθηκαν στον σταθμό «ΠΕΡΙΣΣΟΣ», ενώ ταυτόχρονα οι οργανωμένοι οπαδοί της ΑΕΚ που είχαν συγκεντρωθεί στο γήπεδο, άρχισαν να κινούνται εξωτερικά και περιμετρικά του γηπέδου προς τις οδούς Πατριάρχου Κωνσταντίνου-Κιουταχείας και Λεύκης. Στο σημείο ξέσπασε άγρια συμπλοκή και σφοδρές συγκρούσεις μεταξύ των οπαδών από την Κροατία και των οπαδών της ΑΕΚ, με εκατέρωθεν ρίψεις φωτοβολίδων, αντικειμένων όπως αυτοσχέδια ρόπαλα, τεμάχια από πέτρες και κάθε είδους αντικείμενα πρόσφορα για επίθεση, καθώς και με ρίψεις Αυτοσχέδιων Εμπρηστικών Μηχανισμών (Α.Ε.Μ). Οπως αναφέρεται στα σχετικά έγγραφα, ο θάνατος του 29χρονου οπαδού της ΑΕΚ διαπιστώθηκε στις 01:20 τα ξημερώματα στο νοσοκομείο «ΚΟΡΓΙΑΝΕΛΕΙΟ-ΜΠΕΝΑΚΕΙΟ». Στο ίδιο νοσοκομείο μεταφέρθηκαν και άλλοι τέσσερις Έλληνες τραυματίες: ο Α.Γ., ο Α.Γ., ο Α.Δ. και ο Α.Κ. Οι τρεις εξ αυτών βρίσκονταν σε καταστήματα εστίασης στον εξωτερικό χώρο του γηπέδου και, όπως διαπιστώθηκε μέσα από την προανακριτική διαδικασία, δεν συμμετείχαν στις συμπλοκές. Ο τέταρτος ακόμη δεν έχει εξακριβωθεί εάν συμμετείχε στα επεισόδια ή όχι. Μετά τη συμπλοκή πέριξ του γηπέδου, «αστυνομικές δυνάμεις ακολούθησαν ομάδα ατόμων που συμμετείχε στη συμπλοκή». Κατάφεραν να ακινητοποιήσουν σε χώρο μακριά του γηπέδου κατηγορούμενους, ένας εκ ων οποίων είναι «γνωστός οργανωμένος οπαδός της ομάδας του Παναθηναϊκού». Επίσης όπως αναφέρεται, «στο σημείο που έλαβαν χώρα οι ανωτέρω πράξεις και συγκεκριμένα εξωτερικά του γηπέδου OPAP Arena, στη Νέα Φιλαδέλφεια, ανευρέθηκαν και κατασχέθηκαν, τα κάτωθι αντικείμενα ως πειστήρια: ",False
newsbomb.gr,https://www.kathimerini.gr/society/562560484/marathonas-pyrkagia-se-chamili-vlastisi/,,Μαραθώνας: Πυρκαγιά σε χαμηλή βλάστηση,2023-08-09T15:37:07+03:00,Newsroom,"Η φωτιά είναι κοντά σε διάσπαρτες οικίες Αντιμέτωπες με πυρκαγιά που ξέσπασε το μεσημέρι της Τετάρτης σε χαμηλή βλάστηση στον Μαραθώνα και πιο συγκεκριμένα στην περιοχή Ριζάρη (στη συμβολή των οδών Αιόλου και Ολυμπιονικών), βρίσκονται επίγειες και εναέριες δυνάμεις της Πυροσβεστικής. Στο σημείο, έχουν σπεύσει 45 πυροσβέστες με 13 οχήματα και δύο ομάδες πεζοπόρων τμημάτων. Για την κατάσβεση της πυρκαγιάς συνδράμουν επίσης από αέρος δύο ελικόπτερα. Σύμφωνα με την Πυροσβεστική, η φωτιά είναι κοντά σε διάσπαρτες οικίες, ωστόσο, μέχρι στιγμής δεν απειλούνται. #Πυρκαγιά σε χαμηλή βλάστηση στη συμβολή των οδών Αιόλου και Ολυμπιονικών, στον Μαραθώνα Αττικής. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) August 9, 2023  ",False
newsbomb.gr,https://www.kathimerini.gr/society/562559581/epekteinetai-o-ios-toy-dytikoy-neiloy/,,«Επεκτείνεται» ο ιός του Δυτικού Νείλου,2023-08-09T14:08:04+03:00,Πέννυ Μπουλούτζα,"Στα 21 έχουν φτάσει τα κρούσματα από τον ιό του Δυτικού Νείλου, σύμφωνα με τη χθεσινή ανακοίνωση του Εθνικού Οργανισμού Δημόσιας Υγείας, ενώ σε «συναγερμό» έχουν τεθεί 19 δήμοι στην Ελλάδα Νέα αύξηση στον αριθμό των κρουσμάτων του ιού του Δυτικού Νείλου, ο οποίος «επεκτείνεται» σε όλο και περισσότερες περιοχές στη χώρα μας, καταγράφεται την τελευταία εβδομάδα. Σύμφωνα με τον Εθνικό Οργανισμό Δημόσιας Υγείας, από τις αρχές της φετινής περιόδου επιτήρησης έως και χθες το μεσημέρι είχαν διαγνωστεί στην Ελλάδα συνολικά 21 εγχώρια κρούσματα λοίμωξης από τον ιό, εκ των οποίων τα δέκα την τελευταία εβδομάδα. Εχουν δε καταγραφεί τρεις θάνατοι ασθενών που είχαν μολυνθεί από τον ιό. Ενας θάνατος δηλώθηκε την τελευταία εβδομάδα. Και στις τρεις περιπτώσεις θανάτου οι ασθενείς ήταν ηλικίας άνω των 78 ετών. Νοσηλευόμενοι παρέμεναν χθες έξι ασθενείς, οι δύο εκ των οποίων σε Μονάδα Εντατικής Θεραπείας. Ενα στα τέσσερα περιστατικά που έχει διαγνωσθεί στη χώρα μας μολύνθηκε στον Δήμο Καρδίτσας (πέντε ασθενείς). Σε «συναγερμό» για τον ιό του Δυτικού Νείλου έχουν τεθεί πλέον 19 δήμοι ανά τη χώρα. Εντεκα είναι οι δήμοι με καταγεγραμμένα περιστατικά –έναντι οκτώ που ήταν έως πριν από μια εβδομάδα– ενώ επιπλέον οκτώ δήμοι, που χαρακτηρίζονται ως «υψηλού κινδύνου», συνδυάζουν παράγοντες όπως εγγύτητα σε δήμους όπου έχουν καταγραφεί κρούσματα, ιστορικά επιδημιολογικά δεδομένα, διαθέσιμα εντομολογικά δεδομένα ή δεδομένα επιτήρησης σε ζώα στην ευρύτερη περιοχή. Ειδικότερα, περιστατικά έχουν καταγραφεί στους Δήμους Νέστου (Καβάλας), Καρδίτσας, Μουζακίου, Παλαμά, Σοφάδων (Καρδίτσας), Λάρισας, Αμπελοκήπων-Μενεμένης, Δέλτα (Θεσσαλονίκης), Βέροιας, Πέλλας και Ηράκλειας (Σερρών). «Υψηλού κινδύνου» για την έκθεση στον ιό είναι και οι Δήμοι Σκύδρας (Πέλλα), Αλεξάνδρειας και Ηρωικής Πόλεως Νάουσας (Ημαθία), Κιλελέρ (Λάρισας), Αβδήρων και Τοπείρου (Ξάνθης), καθώς και Παύλου Μελά και Κορδελιού – Ευόσμου (Θεσσαλονίκης). Στα 21 τα κρούσματα, τα οποία παρουσιάζουν αύξηση – Σε «συναγερμό» έχουν τεθεί 19 δήμοι ανά τη χώρα. Σημειώνεται ότι σε επίπεδο Ε.Ε. έως και τις 2 Αυγούστου είχαν εντοπιστεί λοιμώξεις του ιού του Δυτικού Νείλου σε ανθρώπους σε Ελλάδα, Ιταλία, Γαλλία και Ουγγαρία. Μάλιστα στη Γαλλία καταγράφηκε για πρώτη φορά κρούσμα στη νοτιοδυτική επαρχία του Ζιρόντ, γεγονός που αποτελεί απόδειξη της γεωγραφικής εξάπλωσης του ιού. Εως και πέρυσι, περιστατικά μόλυνσης από τον ιό σε ανθρώπους είχαν εντοπιστεί μόνον σε νοτιοανατολικές περιοχές της Γαλλίας. «Η εμφάνιση περιστατικών λοίμωξης από τον ιό σε ετήσια –σχεδόν– βάση κατά την τελευταία δεκαετία υποδηλώνει ότι ο ιός του Δυτικού Νείλου έχει εγκατασταθεί και στη χώρα μας, όπως και σε άλλες ευρωπαϊκές χώρες», επισημαίνει ο ΕΟΔΥ, που αναμένει περισσότερα κρούσματα της νόσου το επόμενο διάστημα και ενδεχομένως σε περισσότερες περιοχές. Ως εκ τούτου, συνιστά την τήρηση ατομικών μέτρων προστασίας από τα κουνούπια σε όλη την επικράτεια –όχι μόνο στις επηρεαζόμενες ή τις υψηλού κινδύνου περιοχές–, καθώς και την τήρηση μέτρων πρόληψης στο σπίτι, όπως τοποθέτηση σητών σε πόρτες, παράθυρα, φεγγίτες και αεραγωγούς τζακιού, ανεμιστήρων (ιδίως οροφής) ή κλιματιστικών, εντομοαπωθητικών χώρου, αλλά και μείωση των σημείων όπου τα κουνούπια αφήνουν τα αυγά τους (απομάκρυνση στάσιμων νερών από λεκάνες, βάζα, κουβάδες, πιατάκια γλαστρών κ.ά.), κούρεμα του γρασιδιού. Ειδικά τα άτομα μεγαλύτερης ηλικίας, άτομα με ανοσοκαταστολή και άτομα με χρόνια υποκείμενα νοσήματα πρέπει να τηρούν σχολαστικά τα μέτρα προστασίας από κουνούπια, καθώς κινδυνεύουν περισσότερο να νοσήσουν σοβαρά. Αξίζει μόνο να σημειωθεί ότι πέρυσι (η δεύτερη χειρότερη από άποψη αριθμού κρουσμάτων χρονιά στη χώρα μας από το 2010, όταν και η νόσος «εγκαταστάθηκε», έως σήμερα), περισσότερα από τα μισά περιστατικά (160 από τα 286) αφορούσαν άτομα ηλικίας 70 ετών και άνω. ",False
newsbomb.gr,https://www.kathimerini.gr/society/562560367/chania-pos-droyse-to-kykloma-emporias-vrefon-i-ierarchia-kai-ta-kerdi-gia-kathe-paidi/,,Χανιά: Πώς δρούσε το κύκλωμα εμπορίας βρεφών – Η ιεραρχία και τα κέρδη για κάθε παιδί,2023-08-09T13:58:48+03:00,Newsroom,"Το κύκλωμα εκμεταλλευόταν 169 αλλοδαπές ως δότριες ωαρίων ή παρένθετες μητέρες, ενώ παράλληλα εξαπατούσε ασθενείς μέσω εικονικών εμβρυομεταφορών και μεσολαβούσε σε παράνομες υιοθεσίες Στον αρμόδιο εισαγγελέα οδηγήθηκαν οι συλληφθέντες της εγκληματικής οργάνωσης που διέπραττε εμπορία ανθρώπων και παράνομες υιοθεσίες βρεφών ενώ το προανακριτικό έργο για την εξακρίβωση του πλήρους εύρους της εγκληματικής τους δραστηριότητας συνεχίζεται. Σύμφωνα με την ανακοίνωση της Αστυνομίας, συνελήφθησαν οκτώ άτομα, εκ των οποίων τα δύο σε ρόλο αρχηγού, καθώς και ένα άτομο, μη μέλος.  Το κύκλωμα εκμεταλλευόταν γυναίκες που βρίσκονταν σε ευάλωτη θέση και τις χρησιμοποιούσαν ως δότριες ωαρίων και παρένθετες μητέρες, ενώ παράλληλα εξαπατούσαν ασθενείς μέσω εικονικών εμβρυομεταφορών (εξωσωματικές) και μεσολαβούσαν σε παράνομες υιοθεσίες.  Από τον Δεκέμβριο 2022 καταγράφηκαν τουλάχιστον 182 περιπτώσεις εκμετάλλευσης γυναικών στον τομέα της αφαίρεσης ωαρίων και παρένθετης μητρότητας ενώ εξιχνιάστηκαν περισσότερες από 400 περιπτώσεις εξαπάτησης μέσω εικονικών εξωσωματικών Το όφελος που αποκόμιζε η εγκληματική οργάνωση ανά πρόγραμμα παρένθετης μητρότητας κυμαινόταν συνήθως από 70.000 έως 100.000 ευρώ ενώ σε κάποιες περιπτώσεις άγγιζε και τις 120.000 ευρώ.  Τα μέλη της οργάνωσης είχαν οργανωθεί έχοντας διακριτούς ρόλους, ως ακολούθως: Προηγήθηκε κατάλληλη αξιοποίηση πληροφοριακών στοιχείων και από την επακόλουθη, μεθοδική έρευνα, προέκυψε ότι τα μέλη της οργάνωσης, είχαν ενταχθεί σε αυτή με συγκεκριμένη ιεραρχική δομή, έχοντας διαρκή και πολυετή παράνομη δράση στην εμπορία ωαρίων, σε εξωσωματικές γονιμοποιήσεις καθώς και σε υιοθεσίες βρεφών. Πιο αναλυτικά, έχοντας ως χώρο της παράνομης δράσης τους κέντρο γονιμότητας σε περιοχή της Κρήτης, τα δύο αρχηγικά μέλη-διευθυντές της κλινικής, στρατολογούσαν «μεσίτριες» σε Κρήτη, Θεσσαλονίκη αλλά και στο εξωτερικό, με σκοπό να εντοπίσουν και να αποσπάσουν τη συναίνεση από ευάλωτες αλλοδαπές γυναίκες ώστε να τις μεταφέρουν στο εσωτερικό της χώρας και να τις εκμεταλλευτούν ως δότριες ωαρίων ή παρένθετες μητέρες. Στη συνέχεια, το δίκτυο «μεσιτριών» μετέφερε στο εσωτερικό της χώρας τις αλλοδαπές γυναίκες ώστε μέσω της εκμετάλλευσης αυτών να ικανοποιήσουν αιτήματα «πελατών» της οργάνωσης απ’ όλο τον κόσμο (ζευγάρια τα οποία δεν μπορούσαν να τεκνοποιήσουν, μοναχικοί άνδρες ή ομόφυλα ζευγάρια), που δεν πληρούσαν τις νόμιμες προϋποθέσεις. Ακολούθως οι γυναίκες είτε υποβάλλονταν σε ειδική θεραπεία ως δότριες ωαρίων, τα οποία χρησιμοποιούνταν σε μεθόδους εξωσωματικής γονιμοποίησης, αλλά και σε προγράμματα παρένθετης μητρότητας είτε εντάσσονταν σε ελεγχόμενους χώρους που χρησιμοποιούσε η εγκληματική οργάνωση, με σκοπό να κυοφορήσουν σε περιβάλλον εργασιακής εκμετάλλευσης κατά παρέκκλιση της σχετικής νομοθεσίας (υπέρβαση ορίου ηλικίας, πλαστές δικαστικές αποφάσεις, ανακριβές, ελλιπές ή ανύπαρκτο ιατρικό ιστορικό) και εν συνεχεία, έναντι αμοιβής, να παραδώσουν τα βρέφη. Σε κάποιες περιπτώσεις, πριν οι γυναίκες χρησιμοποιηθούν ως παρένθετες μητέρες, τις εκμεταλλεύονταν περαιτέρω, λαμβάνοντας και από αυτές ωάρια. Για να πετύχουν τον σκοπό τους, τα μέλη της οργάνωσης, προέβαιναν σε πλήθος επιμέρους εγκληματικών πράξεων και συγκεκριμένα κατάρτιζαν πλαστά δικαιολογητικά με σκοπό την έκδοση δικαστικής απόφασης, για άτομα τα οποία δεν πληρούσαν τις νόμιμες προϋποθέσεις και, σε συνεργασία με κλινικές, ιατρικά εργαστήρια και ιατρούς, παραποιούσαν καταχωρήσεις ωοληψιών, παραποιούσαν ιατρικά έγγραφα, κατάρτιζαν εικονικά μισθωτήρια και εικονικά σύμφωνα συμβίωσης. Παράλληλα, σε περιστατικά ενδιαφερόμενων γονέων από χώρες όπου απαγορευόταν η διαδικασία απόκτησης τέκνου μέσω παρένθετης μητέρας, δήλωναν τις γεννήσεις ως υιοθεσίες. Επιπλέον, διαπιστώθηκε ότι, ενεργούσαν ως μεσολαβητές σε παράνομες υιοθεσίες βρεφών έναντι χρηματικού ανταλλάγματος ενώ προέβαιναν και στη συστηματική εξαπάτηση γυναικών ισχυριζόμενοι ψευδώς ότι υπέβαλαν αυτές σε πράξη εμβρυομεταφοράς. Στο πλαίσιο της επιχείρησης, εντοπίστηκαν 30 αλλοδαπές γυναίκες, δότριες ωαρίων ή έγκυες γυναίκες με τη διαδικασία της παρένθετης μητρότητας, οι οποίες εξετάσθηκαν παρουσία ψυχολόγου της Ελληνικής Αστυνομίας.  Από την έως τώρα έρευνα και συγκεκριμένα από τον Δεκέμβριο 2022 έχουν καταγραφεί τουλάχιστον: Επιπλέον, διαπιστώθηκε ότι για τη διαμονή των παρένθετων μητέρων χρησιμοποιούνταν τουλάχιστον 14 σπίτια. ",False
newsbomb.gr,https://www.kathimerini.gr/society/562560388/thessaloniki-dioxi-gia-thanatifora-somatiki-vlavi-ston-27chrono-dianomea-poy-xylokopise-50chrono/,,Θεσσαλονίκη: Δίωξη για θανατηφόρα σωματική βλάβη στον 27χρονο διανομέα που ξυλοκόπησε 50χρονο,2023-08-09T13:57:19+03:00,Newsroom,"Το γεγονός συνέβη τις μεσημβρινές ώρες της περασμένης Δευτέρας, στο κέντρο της πόλης. Αιτία του διαπληκτισμού φέρεται να αποτέλεσε η παρατήρηση του 50χρονου στον 27χρονο διανομέα για την πρόσβασή του με το μηχανάκι του από πεζόδρομο. Προθεσμία να απολογηθεί αύριο ζήτησε και πήρε από τον ανακριτή ο 27χρονος διανομέας, ο οποίος συνελήφθη χθες μετά τον θάνατο 50χρονου, τον οποίο χτύπησε στη διάρκεια διαπληκτισμού τους, στον πεζόδρομο της Αγίας Σοφίας, στη Θεσσαλονίκη. Σε βάρος του 27χρονου ο εισαγγελέας έχει ασκήσει δίωξη για θανατηφόρα βαριά σκοπούμενη σωματική βλάβη. Το γεγονός συνέβη τις μεσημβρινές ώρες της περασμένης Δευτέρας, στο κέντρο της πόλης. Αιτία του διαπληκτισμού φέρεται να αποτέλεσε η παρατήρηση του 50χρονου στον 27χρονο διανομέα για την πρόσβασή του με το μηχανάκι του από πεζόδρομο. Σύμφωνα με ανακοίνωση που εξέδωσε η Αστυνομία, «ο 27χρονος διανομέας προκάλεσε χτύπημα σε 50χρονο, έπειτα από μεταξύ τους επεισόδιο, με συνέπεια ο τελευταίος να καταπέσει στο έδαφος, χωρίς όμως να χάσει τις αισθήσεις του. Άμεσα ο παθών διακομίστηκε με σταθμό του ΕΚΑΒ σε νοσοκομείο της πόλης, όπου πρωινές ώρες, χθες, κατέληξε». Στο πλαίσιο διερεύνησης της υπόθεσης παραγγέλθηκε ιατροδικαστική εξέταση. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562560376/statheri-i-katastasi-ton-traymation-kai-tis-miteras-toy-thymatos-i-anakoinosi-toy-noskomeioy/,,«Σταθερή η κατάσταση των τραυματιών και της μητέρας του θύματος» – Η ανακοίνωση του νοσoκομείου,2023-08-09T13:34:55+03:00,Newsroom,"Ανακοίνωση σχετικά με την κατάσταση της υγείας των τραυματιών, αλλά και της μητέρας του 29χρονου φίλαθλου της ΑΕΚ που έχασε τη ζωή του, εξέδωσε η διοίκηση του νοσοκομείου «Κοργιαλένειο-Μπενάκειο». Οπως αναφέρεται στην ανακοίνωση, η κατάσταση όλων των νοσηλευόμενων κρίνεται σταθερή.  ",False
newsbomb.gr,https://www.kathimerini.gr/society/562560322/leykada-epicheirisi-diasosis-pente-toyriston-se-kano-en-meso-anemon-7-mpofor/,,Λευκάδα: Επιχείρηση διάσωσης πέντε τουριστών σε κανό εν μέσω ανέμων 7 μποφόρ,2023-08-09T13:19:41+03:00,Newsroom,"Ο επόπτης ναυαγοσωστών στην παραλία Κάθισμα ενημέρωσε πως 4-5 κανό-καγιάκ βρίσκονταν σε απόσταση περίπου 400 μέτρων από την ακτή, αδυνατώντας να επιστρέψουν εν μέσω ανέμων 7 Μποφόρ.  Επιχείρηση για τη διάσωση πέντε τουριστών πραγματοποίησε το απόγευμα της Τρίτης το Λιμενικό σε παραλία της Λευκάδας.  Σύμφωνα με την ανακοίνωση του Λιμενικού Σώματος, ο επόπτης ναυαγοσωστών στην παραλία Κάθισμα ενημέρωσε πως 4-5 κανό-καγιάκ βρίσκονταν σε απόσταση περίπου 400 μέτρων από την ακτή, αδυνατώντας να επιστρέψουν εν μέσω ανέμων 7 Μποφόρ.  Άμεσα τέθηκε σε εφαρμογή το τοπικό σχέδιο έκτακτης ανάγκης και στην περιοχή έσπευσαν δύο περιπολικά σκάφη του Λιμενικού καθώς και περιπολικό όχημά του από ξηρά. Από τη θάλασσα περισυνελέγησαν πέντε άτομα, μία τετραμελή οικογένεια αλλοδαπών και ο αλλοδαπός οδηγός της ομάδας και μεταφέρθηκαν με ασφάλεια στον λιμένα Λευκάδας. Κατά την διερεύνηση από το Λιμεναρχείο Λευκάδας διαπιστώθηκε ότι ο αλλοδαπός οδηγός είχε εκμισθώσει τα κανό με δυσμενείς καιρικές συνθήκες και χωρίς να έχει έγκριση εκμίσθωσης θαλάσσιων μέσων αναψυχής σε ισχύ. Από την οικεία Λιμενική που διενεργεί την προανάκριση, συνελήφθη ο οδηγός, ενώ του επιβλήθηκαν και οι προβλεπόμενες διοικητικές κυρώσεις.  ",False
newsbomb.gr,https://www.kathimerini.gr/society/562560349/ektakta-metra-gia-ton-mats-panathinaikos-marseig-fylaxi-eyaisthiton-stochon-kai-skanarisma-apo-elikoptero/,,Εκτακτα μέτρα για το ματς Παναθηναϊκός – Μαρσέιγ – Φύλαξη ευαίσθητων στόχων και σκανάρισμα από ελικόπτερο,2023-08-09T13:18:20+03:00,Newsroom,"Επί ποδός βρίσκεται η αστυνομία ενόψει του σημερινού αγώνα Παναθηναϊκός – Μαρσέιγ, λίγες ώρες μετά τα αιματηρά επεισόδια στη Νέα Φιλαδέλφεια που είχαν τραγικό απολογισμό τον θάνατο του 29χρονου φίλου της ΑΕΚ και πολλούς τραυματίες. Υπάρχουν φόβοι για «αντίποινα» και η Αστυνομία εξετάζει πληροφορίες που αναφέρουν ότι οπαδοί της Μαρσέιγ και της Λιβόρνο έρχονται στην Αθήνα για να ενωθούν με τους οργανωμένους της ΑΕΚ και να δημιουργήσουν επεισόδια έξω από το γήπεδο. Σύμφωνα με την ΕΡΤ, η αστυνομία έχει απλώσει δίχτυ ασφαλείας γύρω από το «Απόστολος Νικολαΐδης», τόσο με αστυνομικούς της Τροχαίας, οι οποίοι θα αποκλείσουν από νωρίς το απόγευμα δρόμους, όσο και με διμοιρίες των ΜΑΤ και των ΥΜΕΤ, προκειμένου να παρέμβουν άμεσα σε περίπτωση επεισοδίων. Υπάρχουν ήδη διασκορπισμένοι αστυνομικοί της Ασφάλειας σε ευαίσθητους στόχους, όπως για παράδειγμα στο μετρό, αλλά και σε συνδέσμους οπαδών όπου πραγματοποιούν διακριτική επιτήρηση για την αποτροπή τυχόν επιθέσεων. Χωρίς εισιτήριο δεν θα μπορεί κάποιος να πλησιάσει το γήπεδο, ενώ ζωντανή εικόνα στο κέντρο επιχειρήσεων της Γενικής Αστυνομικής Βίας της Αττικής θα δίνει το ελικόπτερο της ΕΛ.ΑΣ., όπου θα ίπταται πάνω από την Αττική. ",False
newsbomb.gr,https://www.kathimerini.gr/society/562560319/alexandroypoli-dyo-syllipseis-gia-paranomi-diakinisi-metanaston/,,Αλεξανδρούπολη: Δύο συλλήψεις για παράνομη διακίνηση μεταναστών,2023-08-09T13:02:44+03:00,Newsroom,"Δύο άτομα συνέλαβαν αστυνομικοί σε περιοχές της Καβάλας και του Έβρου για παράνομη διακίνηση μεταναστών. Δύο άτομα συνέλαβαν αστυνομικοί σε περιοχές της Καβάλας και του Έβρου για παράνομη διακίνηση μεταναστών. Στην πρώτη περίπτωση, χθες το πρωί στην Καβάλα, αστυνομικοί συνέλαβαν τον έναν διακινητή, διότι τον εντόπισαν να οδηγεί Ι.Χ.Ε. αυτοκίνητο στερούμενος άδειας ικανότητας οδήγησης και να μεταφέρει παράνομα στην ενδοχώρα δύο μετανάστες. Στη δεύτερη περίπτωση, χθες το μεσημέρι στην Εγνατία οδό Κήπων – Αλεξανδρούπολης συνελήφθη ο δεύτερος διακινητής, διότι εντοπίστηκε να οδηγεί Ι.Χ.Ε αυτοκίνητο, στερούμενος άδειας ικανότητας οδήγησης και να μεταφέρει παράνομα στο εσωτερικό της χώρας πέντε μετανάστες. Κατασχέθηκαν τα δύο παραπάνω οχήματα καθώς και κινητά τηλέφωνα. Οι συλληφθέντες θα οδηγηθούν στους αρμόδιους Εισαγγελείς, ενώ την προανάκριση για τις δύο υποθέσεις ενεργούν το Τμήμα Διαχείρισης Μετανάστευσης Καβάλας και το Τμήμα Συνοριακής Φύλαξης Φερών Αλεξανδρούπολης. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562560304/nea-filadelfeia-froyrio-i-eyelpidon-enopion-toy-eisaggelea-oi-syllifthentes/,,Νέα Φιλαδέλφεια: «Φρούριο» η Ευελπίδων – Ενώπιον του εισαγγελέα οι συλληφθέντες,2023-08-09T12:24:57+03:00,Newsroom,"Με τρεις μεγάλες κλούβες και ένα βαν, συνοδεία αυτοκινήτων μηχανών της αστυνομίας και περιπολικών, οδηγήθηκαν στα δικαστήρια οι συλληφθέντες για τα αιματηρά επεισόδια που είχαν τραγικό απολογισμό τον θάνατο του 29χρονου φίλου της ΑΕΚ και πολλούς τραυματίες.  Κάτω από δρακόντεια μέτρα ασφαλείας, οδηγήθηκαν στα δικαστήρια της πρώην σχολής Ευελπίδων οι συλληφθέντες, στη συντριπτική τους πλειονότητα Κροάτες, από τα αιματηρά επεισόδια στη Νέα Φιλαδέλφεια που κόστισαν τη ζωή του 29χρονου Μιχάλη από θανάσιμο τραυματισμό με μαχαίρι. Από νωρίς το πρωί, δύο κλούβες των ΜΑΤ βρίσκονται στην είσοδο των δικαστηρίων στο πλάι του κτιρίου 16, όπου βρίσκεται η Εισαγγελία ενώ οι συλληφθέντες οδηγήθηκαν στα δικαστήρια με τρεις μεγάλες κλούβες και ένα βαν, συνοδεία αυτοκινήτων μηχανών της αστυνομίας και περιπολικών. Συνολικά 104 είναι οι συλληφθέντες, βάσει της ανακοίνωσης της αστυνομίας. Από αυτούς, σύμφωνα με την ΕΡΤ, οι 100 που οδηγήθηκαν στην Ευελπίδων, οι 94 είναι Κροάτες και οι 6 Έλληνες. Η δικογραφία για την υπόθεση έχει ήδη διαβιβαστεί στον εισαγγελέα και αναμένεται η άσκηση ποινικής δίωξης που -σύμφωνα με πληροφορίες- θα περιλαμβάνει σοβαρά αδικήματα σε βαθμό κακουργήματος. Εν τω μεταξύ, πέντε προσαγωγές Κροατών που έγιναν από την Αστυνομική Διεύθυνση Θεσπρωτίας μετατράπηκαν σε συλλήψεις, καθώς οι εμπλεκόμενοι είχαν σκοπό να επιβιβαστούν σε πλοίο να ταξιδέψουν για Ιταλία και μετά οδικώς θα έφταναν στην Κροατία.  Επιπλέον, γύρω στις 4 το απόγευμα της Τρίτης προσήχθη στον συνοριακό σταθμό στην Κακαβιά ένας 19χρονος Κροάτης, ο οποίος επέβαινε σε λεωφορείο για τα Τίρανα. Ο 19χρόνος Κροάτης μετά την ολοκλήρωση της έρευνας στην Υποδιεύθυνση Ασφαλείας Ιωαννίνων η προσαγωγή έγινε σύλληψη και μεταφέρθηκε στην Αθήνα. Σύμφωνα με πληροφορίες της ΕΡΤ, διαφεύγουν τουλάχιστον 50 «πρωταγωνιστές ή συμμετέχοντες» στα επεισόδια. Για αυτό το λόγο η Αστυνομία έχει στήσει μπλόκα σε εθνικές οδούς και στα σύνορα. Έρευνες πραγματοποιούνται ακόμη σε σπίτια, ξενοδοχεία και καταλύματα AIRBNB στο λεκανοπέδιο. Επίσης, την Τρίτη στους Αμπελοκήπους έγιναν συνολικά εννέα προσαγωγές Κροατών, οι οποίοι οδηγήθηκαν στην ΓΑΔΑ, αλλά αφέθηκαν ελεύθεροι, καθώς διαπιστώθηκε ότι δεν έχουν καμία σχέση με την ομάδα των χούλιγκαν. Εν τω μεταξύ, ελεύθεροι, με προφορική εντολή του εισαγγελέα, αφέθηκαν την Τρίτη (8/8/2023) οι τέσσερις Έλληνες εκ των 98 συλληφθέντων. Πρόκειται για τέσσερις τραυματίες, εκ των οποίων οι τρεις έχουν δώσει καταθέσεις στην Υποδιεύθυνση Αντιμετώπισης της Βίας στους αθλητικούς χώρους, ενώ ο ένας δεν ήταν σε θέση να δώσει κατάθεση. Ταυτόχρονα, λαμβάνεται γενετικό υλικό για DNA από όλους σε μια προσπάθεια να ταυτοποιηθεί ο δράστης της δολοφονίας του 29χρονου Μιχάλη. ",True
newsbomb.gr,https://www.kathimerini.gr/society/562560265/kinima-tis-petsetas-918-elegchoi-kai-336-paravaseis-se-20-meres/,,Κίνημα της Πετσέτας: 918 έλεγχοι και 336 παραβάσεις σε 20 μέρες,2023-08-09T11:38:35+03:00,Γιώργος Λιάλιος,"Οι παραβάσεις αφορούν κυρίως σε υπέρβαση κατάληψης έκτασης πέραν της μισθωμένης, και σε κάποιες περιπτώσεις κατάληψη αιγιαλού χωρίς να υπάρχει μίσθωση Στην εντατικοποίηση των ελέγχων στις παραλίες, υπό το βάρος των αυξανόμενων διαμαρτυριών και καταγγελιών από όλη τη χώρα προχωρούν οι κτηματικές υπηρεσίες. Σύμφωνα με ανακοίνωση του υπουργείου Οικονομικών (στο οποίο υπάγονται οι κτηματικές υπηρεσίες). Σύμφωνα με σημερινή ανακοίνωση του υπουργείου Οικονομικών: Να σημειωθεί πάντως ότι, όπως αποκαλύφθηκε από τα ρεπορτάζ της «Κ» στις περιπτώσεις της Μυκόνου και της Ρόδου, τα πρόστιμα για αυθαίρετη χρήση αιγιαλού ή παραβίαση των όρων είναι αμελητέα και αντιστοιχούν σε ελάχιστο τμήμα των κερδών των παράνομων επιχειρήσεων. Όπως αναφέρει το υπουργείο Οικονομικών, «οι έλεγχοι πραγματοποιήθηκαν ύστερα από κινητοποίηση του συνόλου των στελεχών των Κτηματικών Υπηρεσιών, με ανάκληση των θερινών αδειών και μετακινήσεις υπαλλήλων σε υπηρεσίες που είχαν ελλείψεις προσωπικού προκειμένου να πραγματοποιηθούν έγκαιρα επιθεωρήσεις στο μέγιστο δυνατό αριθμό επιχειρήσεων, αυτεπάγγελτα ή ύστερα από καταγγελίες που υποβάλουν οι πολίτες». «Είχα πει ότι θα προβούμε αμέσως σε ελέγχους, παρά τις αδυναμίες της δημόσιας διοίκησης και του ίδιου του πλαισίου των μισθώσεων για τις παραλίες. Και προσέθεσα ότι δεν θα χαριστούμε σε κανέναν σε σχέση με την τήρηση της νομιμότητας στις παραχωρημένες από το Δημόσιο παραλίες. Κάποιοι το αμφισβήτησαν. Η ταχύτητα και τα αποτελέσματα των ελέγχων τους διαψεύδουν», δήλωσε ο Υπουργός Εθνικής Οικονομίας και Οικονομικών, Κωστής Χατζηδάκης. «Επισημαίνω σήμερα ότι οι έλεγχοι θα συνεχιστούν με την ίδια και μεγαλύτερη ένταση, σε όλη τη χώρα και καθ΄ όλη την τουριστική περίοδο. Προχωρούμε παράλληλα, σύντομα, σε αναθεώρηση της σχετικής νομοθεσίας, με στόχο ένα πιο σύγχρονο και διαφανές πλαίσιο, προς όφελος του συνόλου των πολιτών, των επιχειρήσεων που λειτουργούν νόμιμα και εφαρμόζουν τις συμβάσεις αλλά και του ελληνικού τουρισμού». ",False
newsbomb.gr,https://www.kathimerini.gr/society/562560205/egkrithike-kondyli-4-8-ekat-eyro-gia-ti-metakinisi-foititon-me-ktel/,,"Εγκρίθηκε κονδύλι 4,8 εκατ. ευρώ για δωρεάν και μειωμένα εισιτήρια σε φοιτητές",2023-08-09T10:45:44+03:00,Newsroom,"Ξεκινάει άμεσα η καταβολή αποζημίωσης για το δεύτερο εξάμηνο του έτους στα αστικά και υπεραστικά ΚΤΕΛ Ξεκινάει άμεσα η καταβολή αποζημίωσης για το δεύτερο εξάμηνο του έτους στα αστικά και υπεραστικά ΚΤΕΛ της χώρας, που μεταφέρουν φοιτητές δωρεάν ή με μειωμένο εισιτήριο, ύστερα από τη σχετική απόφαση, που συνυπέγραψαν ο υπουργός Υποδομών και Μεταφορών, Χρήστος Σταϊκούρας και η υφυπουργός Υποδομών και Μεταφορών, αρμόδια για τις Μεταφορές, Χριστίνα Αλεξοπούλου. Η απόφαση προβλέπει κονδύλι ύψους 4,81 εκατ. ευρώ και αφορά 30 αστικά και 62 υπεραστικά ΚΤΕΛ. «Στην Κυβέρνηση θέτουμε ως πρώτη προτεραιότητα την άμεση επίλυση των ζητημάτων της καθημερινότητας. Διασφαλίζουμε έγκαιρα τις δωρεάν ή μειωμένου κόστους μετακινήσεις των φοιτητών με τα υπεραστικά ΚΤΕΛ, προκειμένου να εξασφαλιστεί η απρόσκοπτη μετακίνησή τους από και προς τον τόπο των σπουδών τους. Ταυτόχρονα, ανακουφίζουμε από ένα σημαντικό κόστος τους ίδιους ή και τον προϋπολογισμό των οικογενειών τους, σε μία προσπάθεια ενίσχυσης του διαθέσιμου εισοδήματος των συμπολιτών μας. Η κοινωνική πολιτική, με γνώμονα την ενίσχυση του πυρήνα της Ελληνικής κοινωνίας, των νέων και των οικογενειών τους, βρίσκεται στο επίκεντρο των σχεδιασμών, των αποφάσεων και των δράσεών μας» δήλωσε ο Υπουργός Υποδομών και Μεταφορών Χρήστος Σταϊκούρας. Από την πλευρά της η υφυπουργός Υποδομών και Μεταφορών, αρμόδια για τις Μεταφορές, Χριστίνα Αλεξοπούλου σημείωσε «Με 4,81 εκατ. ευρώ ενισχύονται 30 αστικά και 62 υπεραστικά ΚΤΕΛ για το συγκοινωνιακό έργο που προσφέρουν, μετακινώντας με συνέπεια και ασφάλεια φοιτητές και σπουδαστές στις σχολές τους. Αυτή είναι άλλη μια επιβεβαίωση της στήριξης που παρέχει προς την ελληνική περιφέρεια, αλλά και προς τους επαγγελματίες των οδικών επιβατικών μεταφορών, η Κυβέρνηση του Κυριάκου Μητσοτάκη. Όπως έχει τονίσει και ο πρωθυπουργός, το Υπουργείο Υποδομών και Μεταφορών διαδραματίζει σημαντικό ρόλο στον αναπτυξιακό σχεδιασμό της χώρας, καθώς και στην προώθηση μεταρρυθμίσεων, όπως τα έξυπνα συστήματα μετακινήσεων, που βελτιώνουν την ποιότητα ζωής ακόμα και στο πιο απομακρυσμένο σημείο της Πατρίδας μας». ",False
newsbomb.gr,https://www.kathimerini.gr/society/562560193/chania-nea-eyrimata-gia-to-kykloma-paranomon-yiothesion-ston-eisaggelea-9-syllifthentes/,,Χανιά: Νέα ευρήματα για το κύκλωμα παράνομων υιοθεσιών – Στον εισαγγελέα 9 συλληφθέντες,2023-08-09T10:34:24+03:00,Newsroom,"Στην υπόθεση εμπλέκονται δύο γιατροί, ένας γυναικολόγος και ένας κλινικός εμβρυολόγος, 4 γυναίκες που εργάζονταν στο κέντρο υποβοηθούμενης αναπαραγωγής ιδιοκτησίας τους ενός γιατρού που συνελήφθη, μια γυναίκα με καταγωγή από τη Ρουμανία και δύο γυναίκες από τη Γεωργία. Στην Εισαγγελία Χανίων αναμένεται να οδηγηθούν σήμερα οι κατηγορούμενοι για την υπόθεση παράνομων υιοθεσιών, με επίκεντρο κέντρο υποβοηθούμενης αναπαραγωγής στην πόλη των Χανίων.  Πρόκειται για εννέα άτομα που αντιμετωπίζουν κατηγορίες που αφορούν σύσταση εγκληματικής οργάνωσης, εμπορία ανθρώπων, μεσολάβηση σε υιοθεσία ανηλίκων κατ’ επάγγελμα, εφαρμογή της ιατρικώς υποβοηθούμενης αναπαραγωγής, απάτη, πλαστογραφία πιστοποιητικών. Στην υπόθεση εμπλέκονται δύο γιατροί, ένας γυναικολόγος και ένας κλινικός εμβρυολόγος, 4 γυναίκες που εργάζονταν στο κέντρο υποβοηθούμενης αναπαραγωγής ιδιοκτησίας τους ενός γιατρού που συνελήφθη, μια γυναίκα με καταγωγή από τη Ρουμανία και δύο γυναίκες από τη Γεωργία. Για την υπόθεση είναι σε πλήρη εξέλιξη η προανάκριση, η δικογραφία παραμένει ανοιχτή, ενώ αναμένονται και οι επίσημες ανακοινώσεις από την Ελληνική Αστυνομία. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562560139/thessaloniki-stratiotiko-tzip-epese-se-dentro/,,Θεσσαλονίκη: Στρατιωτικό τζίπ έπεσε σε δέντρο,2023-08-09T09:52:03+03:00,Newsroom,"Το γεγονός συνέβη λίγο πριν τις 7 το πρωί, στο Ασβεστοχώρι. Από την πρόσκρουση του οχήματος τραυματίστηκε ελαφρά ο οδηγός που διακομίστηκε στο 424 Στρατιωτικό Νοσοκομείο. Σε δέντρο προσέκρουσε στρατιωτικό τζιπ, όταν για άγνωστους -μέχρι στιγμής- λόγους εξετράπη της πορείας του. Το γεγονός συνέβη λίγο πριν τις 7 το πρωί, στο Ασβεστοχώρι. Από την πρόσκρουση του οχήματος τραυματίστηκε ελαφρά ο οδηγός που διακομίστηκε στο 424 Στρατιωτικό Νοσοκομείο. Τα αίτια του ατυχήματος διερευνώνται από την Τροχαία. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562560112/aspropyrgos-ischyri-ekrixi-aytoschedioy-michanismoy-zimies-se-pente-spitia-kai-11-aytokinita/,,Ασπρόπυργος: Ισχυρή έκρηξη αυτοσχέδιου μηχανισμού – Ζημιές σε πέντε σπίτια και 11 αυτοκίνητα,2023-08-09T09:29:29+03:00,Newsroom,"Όπως έγινε γνωστό από την Αστυνομία, ο εκρηκτικός μηχανισμός είχε τοποθετηθεί έξω από οικία και από την ισχυρή έκρηξη προκλήθηκαν εκτεταμένες ζημιές, συνολικά σε 5 οικίες και 11 αυτοκίνητα. Ισχυρή έκρηξη αυτοσχέδιου μηχανισμού σημειώθηκε λίγο μετά τις 03.30 τα ξημερώματα στην Γκοριτσά Ασπροπύργου. Οπως έγινε γνωστό από την Αστυνομία, ο εκρηκτικός μηχανισμός είχε τοποθετηθεί έξω από οικία και από την ισχυρή έκρηξη προκλήθηκαν εκτεταμένες ζημιές, συνολικά σε 5 οικίες και 11 αυτοκίνητα. Από τους πυροτεχνουργούς του Τμήματος Εξουδετέρωσης Εκρηκτικών Μηχανισμών που έκαναν αυτοψία στον τόπο της έκρηξης εκτιμάται ότι επρόκειτο πιθανότατα για μεγάλη ποσότητα δυναμίτη, με βραδύκαυστο φιτίλι και κοινό πυροκροτητή. Τα κίνητρα της επίθεσης ερευνώνται από την Ασφάλεια Δυτικής Αττικής, ενώ οι δράστες αναζητούνται. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562557898/meiosi-misthoy-dioti-katiggeile-parenochlisi/,,Μείωση μισθού διότι κατήγγειλε παρενόχληση,2023-08-09T09:18:19+03:00,Ανθή Παζιάνου,"Η περιπέτεια εργαζομένης στην αποκομιδή απορριμμάτων της Μυτιλήνης επειδή τόλμησε να μιλήσει – Η στάση του δήμου και η δικαίωση Τον Οκτώβριο του 2021 άνοιξε στη Λέσβο –χάρη σε δύο γυναίκες εργαζόμενες στον απαξιωμένο κλάδο της αποκομιδής απορριμμάτων του Δήμου Μυτιλήνης– το ζήτημα της σεξουαλικής παρενόχλησης στην εργασία. Οι δύο κατήγγειλαν τον άτυπο επιστάτη τους και η μία εξ αυτών, η Καλλιόπη Ψ., 39 ετών σήμερα, διαζευγμένη με δύο παιδιά, βρέθηκε αντιμέτωπη πολύ γρήγορα με μία ΕΔΕ, όπου καταδικάστηκε για «ατελή κένωση των κάδων» και αφαίρεση τμήματος του μισθού της. Την Τρίτη 1 Αυγούστου 2023 δικαιώθηκε η στάση της να «μην το καταπιεί», όπως λέει. Συγκεκριμένα, συζητήθηκε ενώπιον του Δ΄ Πειθαρχικού Συμβουλίου Περιφέρειας Αττικής, Βορείου και Νοτίου Αιγαίου, η από Ιανουάριο 2022 ένστασή της κατά της σχετικής πειθαρχικής απόφασης της δημοτικής αρχής, που είχε εκδοθεί εις βάρος της τον Δεκέμβριο του 2021. Η ένστασή της έγινε καθολικά δεκτή. Η Καλλιόπη Ψ. θα πάρει πίσω τα χρήματά της και νιώθει ηθική δικαίωση. Είναι όμως καθ’ όλα δικαιωμένη; Oταν κατήγγειλαν στον δήμο τα περιστατικά παρενόχλησης οι δύο εργαζόμενες, δεν άλλαξε τίποτα. Τον Οκτώβριο του 2021 μίλησαν «ον κάμερα» στην τοπική ηλεκτρονική εφημερίδα «Στο νησί» και ενώ είχε τεθεί σε εφαρμογή ο τότε πρόσφατος νόμος 4808/2021, σε κύρωση της σύμβασης 190 της Διεθνούς Οργάνωσης Εργασίας για την εξάλειψη της βίας και παρενόχλησης στον κόσμο της εργασίας – μια καθυστερημένη τομή στην εθνική νομοθεσία, που αποσκοπεί στην ενθάρρυνση καταγγελιών. Οι δύο γυναίκες, μόνιμες υπάλληλοι στην καθαριότητα, η Καλλιόπη Ψ. και η Δέσποινα Κ., ανέφεραν συγκεκριμένες ώρες και βάρδιες όπου σύμφωνα με τις καταγγελίες ο άτυπος επιστάτης τούς ζητούσε να μείνουν μόνες τους (η καθεμιά) μαζί του ή τις κρατούσε παραπάνω. «Αρνούμασταν να υποκύψουμε στις ορέξεις του και μας έβγαζαν ότι είμαστε οι εξώλης και προώλης της χωματερής. Μαζεύουμε σκουπίδια, δεν είμαστε σκουπίδια», επισήμανε η Καλλιόπη Ψ. Στο μεταξύ, μετά την καταγγελία, αντί να φύγει ο φερόμενος δράστης από το πόστο, η δημοτική αρχή άλλαξε το δικό τους πόστο. Η Καλλιόπη θυμάται ότι ενώ είχε μπροστά της να καταθέσει εναντίον του επιστάτη, προχωρώντας την καταγγελία της, μία νέα καταγγελία –αυτή τη φορά εναντίον της ίδιας– έφθασε στα χέρια της, υπογεγραμμένη από τον δήμαρχο Mυτιλήνης Στρατή Κύτελη. Ηταν η ΕΔΕ στην οποία καταδικάστηκε για «ατελή κένωση των κάδων», με μοναδικό μάρτυρα εναντίον της τον καταγγελλόμενο επιστάτη. Αξίζει να σημειωθεί ότι ο επιστάτης έφυγε από την ΕΔΕ καταγγελλόμενος για παρενόχληση με μια γραπτή επίπληξη. Τι κι αν ο δικηγόρος της Καλλιόπης είχε απευθυνθεί σε: α) Επιθεώρηση Εργασίας (σ.σ. όπου αναφέρθηκε αναρμοδιότητα), β) Συνή-γορο του Πολίτη γ) Τμήμα Ισότητας των Φύλων στην εργασία, Διεύθυνση ατομικών ρυθμίσεων υπουργείου Εργασίας και Κοινωνικών Υποθέσεων δ) Γενική Γραμματεία Δημογραφικής και Οικογενειακής Πολιτικής και Ισότητας των Φύλων του υπουργείου Εργασίας και Κοινωνικών Υποθέσεων ε) Γραμματεία Ισότητας ΑΔΕΔΥ, στ) Συντονιστή της Αποκεντρωµένης Διοίκησης Αιγαίου (για έλεγχο νομιμότητας πράξεων και παραλείψεων ΟΤΑ), ζ) Προσφυγή – αίτηση θεραπείας ενώπιον αρμοδίας αντιδημάρχου Καθαριότητας… Σε ό,τι αφορά πάντως την καθολική αποδοχή της ένστασης της Καλλιόπης Ψ., ο πληρεξούσιος δικηγόρος της Νίκος Χωριατέλλης, έκανε λόγο στην «Κ» για απόφαση-ράπισμα εκ μέρους του αρμοδίου πειθαρχικού συμβουλίου, το οποίο αποκαθιστά «τυπικά, ηθικά και ουσιαστικά» την εντολέα του: «Διατηρώ γλαφυρά και πικρή επίγευση, της λίαν επιεικώς ανεπαρκούς, υποτυπώδους και αμήχανης έως απρόθυμης στάσης των θεσμών της πολιτείας συνολικά απέναντι στο εξαιρετικά ευαίσθητο ζήτημα της καίριας αντιμετώπισης κάθε μορφής παρενόχλησης, που εκδηλώνεται κατά τη διάρκεια της εργασίας, παρά το ισχύον νομικό πλαίσιο». ",False
newsbomb.gr,https://www.kathimerini.gr/society/562560094/aristeidis-kampanos-oi-choyligkans-prepei-na-katalavoyn-oti-tha-timorithoyn/,,Αριστείδης Καμπανός: Οι χούλιγκανς πρέπει να καταλάβουν ότι θα τιμωρηθούν,2023-08-09T09:02:42+03:00,Newsroom,"«Δυστυχώς ο κύκλος της βίας δεν έχει κλείσει. Νόμιζα ότι θα έκλεινε με τον Άλκη αλλά δυστυχώς θρηνούμε ακόμα ένα θύμα, τον Μιχάλη και δεν ξέρω πώς αυτός ο κύκλος της βίας θα κλείσει», είπε.  «Με λόγια παρηγοριάς θα προσπαθήσουμε να απαλύνουμε τον πόνο τους», δήλωσε στην ΕΡΤ ο Άρης Καμπανός, πατέρας του αδικοχαμένου Άλκη, μιλώντας, δύο μέρες μετά τη δολοφονία του 29χρονου Μιχάλη στη Νέα Φιλαδέλφεια. «Δυστυχώς ο κύκλος της βίας δεν έχει κλείσει. Νόμιζα ότι θα έκλεινε με τον Άλκη αλλά δυστυχώς θρηνούμε ακόμα ένα θύμα, τον Μιχάλη και δεν ξέρω πώς αυτός ο κύκλος της βίας θα κλείσει» δήλωσε εκφράζοντας την ελπίδα ότι ο νεαρός φίλαθλος της ΑΕΚ θα είναι το τελευταίο θύμα. «Τα λίγα λόγια παρηγοριάς που θα δώσουμε προς την οικογένεια θέλουμε να αποτελούν βάλσαμο στις ψυχές αυτών των ανθρώπων επειδή περάσαμε και εμείς αυτές τις στιγμές. Καταλαβαίνουμε τον πόνο που βιώνουν», συμπλήρωσε. Ενώ τόνισε ότι το νέο αυτό τραγικό περιστατικό δείχνει ότι δεν έχουν αλλάξει πολλά από τότε που η οικογένειά του θρήνησε τον γιο τους στη Θεσσαλονίκη. «Πρέπει να κινηθούμε σε δύο επίπεδα, το ένα είναι της πρόληψης» σημείωσε κάνοντας λόγο για την ηθική διαπαιδαγώγηση των νέων. «Ο αθλητισμός ενώνει και δεν έχει να χωρίσει κάτι» ήταν το μήνυμά του. Όσον αφορά την αποτροπή ανάλογων περιστατικών επισήμανε ότι οι αυστηρές ποινές είναι ένας ανασταλτικός παράγοντας. «Οι δικαστικές αποφάσεις να είναι δίκαιες και αυστηρές για να αποτρέψουν καινούργια φαινόμενα», πρόσθεσε. Αναφορικά με το εάν υπάρχουν μαγικές λύσεις που φέρνουν αποτέλεσμα στο να μην αντιμετωπίσουμε ποτέ ξανά ανάλογα περιστατικά οπαδικής βίας είπε χαρακτηριστικά ότι η λύση είναι η τιμωρία. «Οι χούλιγκανς πρέπει να καταλάβουν ότι θα τιμωρηθούν αν κάνουν τέτοιες πράξεις», σημείωσε. Μιλώντας για την καταδίκη των δραστών που ευθύνονται για τη δολοφονία του Άλκη δήλωσε ικανοποιημένος τονίζοντας ότι «υπήρξε έγκλημα, υπάρχει και τιμωρία». Ο ίδιος τόνισε ότι η παραδειγματική τιμωρία τους αποτελεί ένα μέρος της δικαίωσης.  Πηγή: ΕΡΤ ",False
newsbomb.gr,https://www.kathimerini.gr/society/562559404/ase-to-kako-na-mpei-2/,,Ασε το κακό να μπει,2023-08-09T08:26:07+03:00,Βίβιαν Στεργίου,"Κάθε μέρα σε διάφορα μέρη, με φόνο ή χωρίς, η ακροδεξιά δείχνει πως ξέρει να στήνει ένα σόου, να παρελαύνει, να κάνει το κακό κουλ, να ρίχνει στο κοινό της ένα βλέμμα όλο υποσχέσεις Κοντά στην πλατεία Συντάγματος, στη Σταδίου, έχει ταγκαριστεί η λέξη «αρρενωτίποτα» σε τοίχους και λαμαρίνες. Μια όμορφη σύμφυρση της αρρενωπότητας και του περιεχομένου της. Το ανδροπρεπές κέλυφος χάσκει και καταπίνει κόσμο. Μάς δέρνει, μάς σκοτώνει, κάνει τα στάδια απροσπέλαστα. Γίνεται φλύαρη εξωτερική εμφάνιση, τατουάζ, μπράτσα, αγριάδες και καθημερινή κατανάλωση πρωτεΐνης ώσπου να γίνεις ταύρος. Χαζεύω στο ίντερνετ φωτογραφίες της δολοφονικής ακροδεξιάς που έκανε ανενόχλητη ταξίδι μες στη χώρα και μετά τσεκάρω άλλες παρόμοιες ομάδες. Τα κλασικά ακαταμάχητα σύμβολα των ναζί. Περίεργα, γοητευτικά αυτοκόλλητα, σκληράδα, τσεκούρια, σκυλιά, λύκοι, σταυροί, σβάστιγκες, σημαίες, απλότητα και ντύσιμο που σε κάνει να φαίνεσαι κουλ κι επικίνδυνος. Η γοητεία του ταμπού που σπάει: ναι, λοιπόν, είμαστε νεοναζί και μάς φαίνεται. Αυτό διαβάζω σ’ όλες τις επιθετικές παρελάσεις κάθε παρόμοιας στρατιάς. Δεν ξέρω με ποιες στροφές του μυαλού φτάνει κανείς σ’ αυτήν τη στάση ζωής. Να φοράει μπλουζάκι σταμπαρισμένο μ’ αγκυλωτούς σταυρούς, να παίρνει το τραίνο ή το αμάξι για να πάει να δείρει σε άλλη χώρα, να κοιμάται με τα λόγια του Χίτλερ και να ξυπνάει με το τσεκούρι μες στο κεφάλι. Πρέπει να είναι παρήγορα εκεί στο τάγμα. Σίγουρα είναι ξεκούραστο να αισθάνεσαι υπεροχή επειδή φοράς αυτές τις αρβύλες και τα τζιν και έχεις πάρει το κακό αγκαλιά-άγριος τύπος, ανηλεής. Και ταυτόχρονα, πρέπει να είσαι διαρκώς ναρκωμένος απ’ την ίδια την υπακοή σου, σ’ ένα μόνιμο χάσιμο του εαυτού, σε μία μόνιμη συλλογική κατάσταση έκστασης όπου υποτάσσεσαι σε κάτι που σε ξεπερνά και γλιτώνεις. Ουφ! Οι ακροδεξιοί είναι τόσο καλοί στα σόου. Ξέρουν να στήνουν μία καλή παράσταση αν χρειαστεί, κάνουν και τον φόνο στο τέλος, έχει και κορύφωση και απ’ όλα. Φροντίζουν επιμελώς σκηνικά και κοστούμια, οι ιδεολογικοί τους μπαμπάδες ήταν τόσο καλοί σ’ αυτό. Επιμελούνταν υποβλητικά φωταγωγημένες λεωφόρους, ξεδίπλωναν τις σημαίες με το πιο πιασάρικο σύμβολο του κόσμου, άναβαν τον πυρσό, έκαναν χαμό στην μπυραρία, έλεγαν δυο φράσεις ν’ ανάψουν τα αίματα. Ηξεραν πώς να δώσουν ελπίδα ή να υποδείξουν τον κατάλληλο φταίχτη στα δύσκολα. Παίξανε το μάνατζμεντ, το μάρκετινγκ και το ραδιόφωνο στα δάχτυλα.  Και τώρα; Τώρα το ίδιο πάλι. Κάθε μέρα σε διάφορα μέρη, με φόνο ή χωρίς, η ακροδεξιά δείχνει πόσο καλά ξέρει να στήνει ένα σόου, να παρελαύνει, να κάνει το κακό κουλ, να ρίχνει στο κοινό της ένα βλέμμα όλο υποσχέσεις: αν έρθεις μ’ εμάς, περνάς απ’ την άλλη πλευρά. Ποιος δεν το θέλησε ποτέ αυτό;  Το κακό πουλάει αγρίως σε όλη την Ευρώπη. Απ’ το Νότο ως το Βορρά κινητοποιεί αληθινούς ανθρώπους που ανακατεύουν μουσική, κουρέματα, αρβύλες, νοσταλγία, κειμήλια του τρίτου ράιχ, «Μακεδονία» της φαντασίας, βία και ξενοφοβία σ’ έναν εμετικό χυλό. Πολλοί ψηφοφόροι/υποστηρικτές/«αθώα» συμπορευόμενοι της ακροδεξιάς αδυνατούν να δουν τις συνδέσεις. Αδυνατούν να ψηλαφίσουν κάποιον αιτιώδη σύνδεσμο μεταξύ του να ψηφίζεις το χ και να σκοτώνεται ο ψ. Δεν βλέπουν πως η αθόρυβη παρουσία τους σε μία συγκέντρωση, παρέλαση, συζήτηση ή η αγορά μιας μπλούζας και η σταδιακή παραχώρηση νοητικού εδάφους στη ναζιστική ιδεολογία, χρηματοδοτεί, οπλίζει και «νομιμοποιεί» το χέρι που χαιρετά ναζιστικά ή μαχαιρώνει. Συνδέεται το ναζιστικό κούρεμα και η δημιουργία μιας ομάδας νεαρών με πραγματικούς φόνους; Είναι όντως επικίνδυνη η οπαδική δυναμική; Και αν ναι, πώς;  Θα περίμενε κανείς από τους πολιτικούς και ιδεολογικούς αντιπάλους της ακροδεξιάς να μην κάνουν άλλη δουλειά, να εξηγούν όλη μέρα αυτό ακριβώς το πράγμα, να φανερώνουν ακούραστα αυτές τις συνδέσεις, το νήμα που ενώνει τον «αθώο» οπαδό με το τατουάζ σβάστιγκας με τον λίγο πιο ενεργό παραγωγό περιεχομένου σε εθνικιστικό κανάλι κι αυτόν με τη σειρά του μ’ ένα δίκτυο υποκόσμου ή με κάποιον αγρίως πωρωμένο τύπο που κατέχει όπλα. Θα περίμενε κανείς στο κακό να αντιτείνουν κάτι ακαταμάχητα θετικό, μια άλλη ματιά που να μπορεί να πωρώσει υπέρ του καλού. Αντί γι αυτό χάνουν το σάλιο τους προτάσσοντας «πολιτική επικοινωνία» στο πιο ευπώλητο πράγμα του κόσμου. Το κακό πουλάει αγρίως σε όλη την Ευρώπη. Απ’ το Νότο ως το Βορρά κινητοποιεί αληθινούς ανθρώπους που ανακατεύουν μουσική, κουρέματα, αρβύλες, νοσταλγία, κειμήλια του τρίτου ράιχ, «Μακεδονία» της φαντασίας, βία και ξενοφοβία σ’ έναν εμετικό χυλό. Εδώ, στα βαλκάνια, όλα είναι πιθανά. Μπορείς να βγεις να πας στο γήπεδο ή το άκυρο καφέ ενός άκυρου προαστίου και να μην επιστρέψεις, επειδή κάποιος οδήγησε μερικές ώρες πίνοντας βαριά ποτά, γαυγίζοντας με φουσκωμένους τύπους τίγκα στο τατουάζ και την τεστοστερόνη, για να φωνάξει συνθήματα μίσους σ’ έναν ξένο τόπο και να τραγουδήσει με την ψυχή του ναζιστικά τραγουδάκια για βρωμερά παράσιτα που πρέπει να εξαλειφθούν. Μόνο το οργανωμένο κράτος μπορεί να εγγυηθεί ότι η ανθρώπινη ζωή μετράει πραγματικά, χωρίς να χρειάζεται καν να πείσει γι αυτό, αφού έχει το μονοπώλιο της βίας. Κι όμως, το ελληνικό κράτος σ’ αυτήν την απολύτως θεμελιώδη αποστολή απέτυχε πάλι. ",False
newsbomb.gr,https://www.kathimerini.gr/society/562559587/i-epomeni-mera-meta-tin-paraitisi-anthimoy/,,Η επόμενη μέρα μετά την παραίτηση Ανθιμου,2023-08-09T08:12:56+03:00,Δώρα Αντωνίου,"Στις 9 Οκτωβρίου θα συνέλθει η Ιερά Σύνοδος για την ανάδειξη του νέου μητροπολίτη Θεσσαλονίκης Ενα σημαντικό κεφάλαιο της Εκκλησίας της Ελλάδος κλείνει με την απόφαση του μητροπολίτη Θεσσαλονίκης Ανθιμου να υποβάλει την παραίτησή του και να ανοίξει έτσι ο δρόμος για τις διαδικασίες διαδοχής του. Με μια λιτή ανακοίνωση της Μητρόπολης Θεσσαλονίκης γράφηκε χθες ο επίλογος μιας διαδικασίας που είχε δρομολογηθεί εδώ και αρκετούς μήνες, καθώς το προχωρημένο της ηλικίας και τα προβλήματα υγείας του απερχόμενου μητροπολίτη δεν του επέτρεπαν να ασκήσει τα καθήκοντά του με τον τρόπο που ο ίδιος επιθυμούσε. Παράλληλα, είχε εκφραστεί σχετικός προβληματισμός σε ανώτατο εκκλησιαστικό επίπεδο, λόγω του ιδιαίτερα σημαντικού ρόλου και της στρατηγικής σημασίας της Μητρόπολης Θεσσαλονίκης. Από το περιβάλλον του αρχιεπισκόπου κ. Ιερωνύμου αναφέρεται ότι ο ίδιος ήταν ενήμερος των προθέσεων του μητροπολίτη Ανθιμου. Οι διαδικασίες που δρομολογούνται τώρα θα έχουν πρώτο σταθμό τη συνεδρίαση της Ιεράς Συνόδου στις 24 και 25 Αυγούστου, όπου θα συζητηθεί η παραίτηση Ανθιμου και αναμένεται να γίνει δεκτή. Ακολούθως, η ανάδειξη του νέου μητροπολίτη Θεσσαλονίκης θα γίνει από την Ιερά Σύνοδο της Ιεραρχίας, η οποία θα συνέλθει στις 9 Οκτωβρίου. Θεωρείται ότι προβάδισμα για την πλήρωση της Μητρόπολης Θεσσαλονίκης έχει ο αρχιγραμματέας της Ιεράς Συνόδου, επίσκοπος Ωρεών Φιλόθεος. Θεωρείται ότι προβάδισμα για την πλήρωση της Μητρόπολης Θεσσαλονίκης έχει ο αρχιγραμματέας της Ιεράς Συνόδου, επίσκοπος Ωρεών Φιλόθεος. Βεβαίως, όπως αναφέρουν άνθρωποι με καλή γνώση των εσωτερικών ισορροπιών της Εκκλησίας, η Μητρόπολη Θεσσαλονίκης έχει τεράστια γεωπολιτική σημασία, είναι μετά τη Μητρόπολη Αθηνών η πλέον σημαντική και με ιδιαίτερα σημαντικό ρόλο στη διαρκή τήρηση ισορροπιών, που υπερβαίνουν το αμιγώς εκκλησιαστικό κομμάτι και αποκτούν γεωστρατηγικά χαρακτηριστικά στην ευρύτερη περιοχή. Ως εκ τούτου, για τη διαδικασία ανάδειξης νέου μητροπολίτη θα υπάρξει και πολιτικό ενδιαφέρον, ενώ καθοριστικής σημασίας θα είναι η στάση που θα τηρήσει το Οικουμενικό Πατριαρχείο. Δεν μπορεί, επιπλέον, να αγνοηθεί και το ενδιαφέρον τρίτων χωρών. Την ίδια στιγμή, εκκλησιαστικές πηγές αναφέρουν ότι η παραίτηση Ανθιμου ανοίγει πλέον ενεργά τη συζήτηση για τους εν ενεργεία μητροπολίτες, που λόγω προχωρημένης ηλικίας ή προβλημάτων υγείας αδυνατούν να ασκήσουν τα καθήκοντά τους. Αλλωστε, προς τούτο η Διαρκής Ιερά Σύνοδος αποφάσισε προ ημερών τη σύσταση επιτροπής, που θα εξετάσει το θέμα. Στο κάδρο μπαίνουν οι μητροπολίτες Μηθύμνης Χρυσόστομος, Παραμυθίας Τίτος και Φλωρίνης Θεόκλητος, οι οποίοι ενδέχεται να παραιτηθούν. Σε διαφορετική περίπτωση, είναι πιθανό να προχωρήσει η διαδικασία με επίσκεψη και αξιολόγηση της κατάστασης από την τριμελή επιτροπή, που θα εισηγηθεί σχετικά με την επάρκεια ή μη άσκησης των διοικητικών και λειτουργικών καθηκόντων τους. Ο απερχόμενος μητροπολίτης Ανθιμος είναι ιδιαίτερης βαρύτητας προσωπικότητα, που άφησε ισχυρό αποτύπωμα με τη θητεία του στη Μητρόπολη Αλεξανδρούπολης αρχικά και ακολούθως στη Μητρόπολη Θεσσαλονίκης. Το 1998 ήταν άτυπα υποψήφιος για τη θέση του αρχιεπισκόπου και στην τελική ψηφοφορία στήριξε τον μακαριστό Χριστόδουλο. Μετά τον θάνατο του μητροπολίτη Θεσσαλονίκης Παντελεήμονος Β΄ το 2003 κινήθηκαν οι διαδικασίες για να μετατεθεί στη Μητρόπολη Θεσσαλονίκης. Η μετάθεσή του εγκρίθηκε από την Ιερά Σύνοδο με απόφαση οριακής πλειοψηφίας, ενώ προκλήθηκε μεγάλη κρίση ανάμεσα στην Εκκλησία της Ελλάδος και το Οικουμενικό Πατριαρχείο. Στις 18 Ιουνίου 2004 ενθρονίστηκε μητροπολίτης Θεσσαλονίκης ο Ανθιμος και χρειάστηκε αρκετός χρόνος για να επουλωθεί το τραύμα στις σχέσεις με το Οικουμενικό Πατριαρχείο. Προσωπικότητα ισχυρή, συχνά ήρθε στην επικαιρότητα για αμφιλεγόμενες απόψεις που διατύπωσε, ενώ στη διάρκεια της θητείας του δεν έλειψαν οι συγκρούσεις για διάφορα θέματα. ",False
newsbomb.gr,https://www.kathimerini.gr/society/562559380/sto-kokkino-o-stolos-ton-pyrosvestikon-kai-metaforikon-aeroskafon/,,Στο «κόκκινο» ο στόλος των πυροσβεστικών και μεταφορικών αεροσκαφών,2023-08-09T08:04:11+03:00,Σταύρος Ιωαννίδης,"Ρεκόρ 15ετίας με 1.384,5 ώρες στον αέρα κατέγραψαν τα πυροσβεστικά μέσα της Πολεμικής Αεροπορίας τον φετινό Ιούλιο, ο οποίος σημαδεύτηκε από την απώλεια των δύο χειριστών του CL-215 που συνετρίβη στον Πλατανιστό Ευβοίας Οι πολλές και «επίμονες» πυρκαγιές που μετέτρεψαν σε στάχτη 507.910 στρέμματα σε Αττική, Βοιωτία, Κόρινθο, Ρόδο, Μαγνησία και Κέρκυρα προκάλεσαν μια πρωτοφανή κινητοποίηση των εναέριων μέσων, με τα πυροσβεστικά Canadair και PZL να πραγματοποιούν 587 εξόδους, όπως ονομάζονται στην αεροπορική «γλώσσα» οι απογειώσεις των αεροσκαφών από τις βάσεις τους. Σύμφωνα με τα στοιχεία του Γενικού Επιτελείου Αεροπορίας, μόνο τον Ιούλιο, τα Canadair CL-215 και CL-415 έγραψαν 721 ώρες σε αποστολές αεροπυρόσβεσης ενώ τα μικρότερα PZL 663,5. Ωστόσο, το κοινωνικό έργο της Πολεμικής Αεροπορίας και συνολικά των Ενόπλων Δυνάμεων, δεν περιορίζεται στην κατάσβεση των πυρκαγιών. Τα πολύτιμα μεταφορικά αεροσκάφη που διαθέτουν οι Ενοπλες Δυνάμεις αξιοποιούνται σε πληθώρα αποστολών που συχνά υπερβαίνουν τον επιχειρησιακό τους ρόλο. Η Αεροπορία, το Ναυτικό και ο Στρατός Ξηράς προσφέρουν σε καθημερινή βάση τα μέσα και το προσωπικό τους για την υποστήριξη του έργου του ΕΚΑΒ. Πυρκαγιές: Σφιχτά δεμένοι στο κάθισμα και όλα στο «κόκκινο»…Αεροπλάνα και ελικόπτερα μπαίνουν σε 24ωρες ετοιμότητες για τη μεταφορά ασθενών από την περιφέρεια στα αστικά κέντρα, ενώ τους καλοκαιρινούς μήνες η αυξημένη τουριστική κίνηση στα νησιά δοκιμάζει τα όρια του μεταφορικού στόλου. Ακόμη και πολεμικά πλοία «επιστρατεύονται» για τη μεταφορά ασθενών από ακριτικές περιοχές, ενώ δεν λείπουν οι περιπτώσεις όπου γιατροί αρνούνται να επιβιβαστούν στα ελικόπτερα του ΕΚΑΒ επικαλούμενοι λόγους ασφαλείας, με αποτέλεσμα να χρησιμοποιούνται στρατιωτικά μέσα για τη μεταφορά τους. Αεροπλάνα και ελικόπτερα μπαίνουν σε 24ωρες ετοιμότητες για τη μεταφορά ασθενών από την περιφέρεια στα αστικά κέντρα, ενώ τους καλοκαιρινούς μήνες η αυξημένη τουριστική κίνηση στα νησιά δοκιμάζει τα όρια του μεταφορικού στόλου. Ακόμη και πολεμικά πλοία «επιστρατεύονται» για τη μεταφορά ασθενών από ακριτικές περιοχές, ενώ δεν λείπουν οι περιπτώσεις όπου γιατροί αρνούνται να επιβιβαστούν στα ελικόπτερα του ΕΚΑΒ επικαλούμενοι λόγους ασφαλείας, με αποτέλεσμα να χρησιμοποιούνται στρατιωτικά μέσα για τη μεταφορά τους. Από τις αρχές του έτους, 208 ασθενείς έχουν διακομισθεί σε νοσοκομεία με τα μέσα της Πολεμικής Αεροπορίας ενώ περισσότεροι από 1.400 το 2022. Σημαντικό μερίδιο στις αεροδιακομιδές έχει και η Αεροπορία Στρατού που μετράει 155 αποστολές και 228 ασθενείς κατά το πρώτο εξάμηνο του 2023, ενώ δεκάδες ώρες πτήσης συμπληρώνονται και στις αποστολές Έρευνας και Διάσωσης τις οποίες συνήθως αναλαμβάνουν τα πτητικά μέσα των Ενόπλων Δυνάμεων. Αρμόδιες στρατιωτικές πηγές αναφέρουν στην «Κ» ότι η οικονομική επιβάρυνση για τα εναέρια μέσα δεν είναι αμελητέα, αρκεί να αναλογιστεί κανείς πως το κόστος ανά ώρα πτήσης κυμαίνεται από τρεις έως επτά χιλιάδες ευρώ, ανάλογα με τον τύπο του αεροσκάφους. Μεγαλύτερο όμως, είναι το επιχειρησιακό κόστος καθώς επηρεάζονται οι ήδη χαμηλές διαθεσιμότητες των πτητικών μέσων. «Να θωρακίσουμε αεροπόρους και πυροσβέστες με εξοπλισμό αντίστοιχο των κρίσεων που βιώνουμε»Σύμφωνα με πληροφορίες, στην έναρξη της αντιπυρικής περιόδου οι επιτελείς του ΓΕΣ κατέβαλαν σημαντικές προσπάθειες για να βρεθούν διαθέσιμα ελικόπτερα Chinook καθώς το μεγαλύτερο μέρος του στόλου έχει συμπληρώσει το όριο των προβλεπόμενων ωρών πτήσης και βρίσκεται καθηλωμένο για συντήρηση. Ενδεικτικό της κατάστασης είναι ότι στον αρχικό σχεδιασμό της πολιτικής προστασίας εντάχθηκαν τρία Chinook ενώ όταν απαιτήθηκαν περισσότερα εναέρια μέσα «επιστρατεύτηκαν» και τα έξι διαθέσιμα ελικόπτερα, αφήνοντας σε επιφυλακή για την ανάληψη μεταφορικού έργου τα δύο διαθέσιμα ΝΗ-90. Ανάλογη είναι η εικόνα και στα μεταγωγικά αεροπλάνα, με δύο διαθέσιμα C-130, εκ των οποίων το ένα έχει σχεδόν συμπληρώσει τις διαθέσιμες ώρες, και τρία C-27 με το τέταρτο να αναμένεται τον Νοέμβριο.πυροσβεστική  Σύμφωνα με πληροφορίες, στην έναρξη της αντιπυρικής περιόδου οι επιτελείς του ΓΕΣ κατέβαλαν σημαντικές προσπάθειες για να βρεθούν διαθέσιμα ελικόπτερα Chinook καθώς το μεγαλύτερο μέρος του στόλου έχει συμπληρώσει το όριο των προβλεπόμενων ωρών πτήσης και βρίσκεται καθηλωμένο για συντήρηση. Ενδεικτικό της κατάστασης είναι ότι στον αρχικό σχεδιασμό της πολιτικής προστασίας εντάχθηκαν τρία Chinook ενώ όταν απαιτήθηκαν περισσότερα εναέρια μέσα «επιστρατεύτηκαν» και τα έξι διαθέσιμα ελικόπτερα, αφήνοντας σε επιφυλακή για την ανάληψη μεταφορικού έργου τα δύο διαθέσιμα ΝΗ-90. Ανάλογη είναι η εικόνα και στα μεταγωγικά αεροπλάνα, με δύο διαθέσιμα C-130, εκ των οποίων το ένα έχει σχεδόν συμπληρώσει τις διαθέσιμες ώρες, και τρία C-27 με το τέταρτο να αναμένεται τον Νοέμβριο. ",False
newsbomb.gr,https://www.kathimerini.gr/society/562560064/nea-filadelfeia-ston-eisaggelea-oi-syllifthentes-gia-ti-dolofonia-toy-29chronoy/,,Νέα Φιλαδέλφεια: Στον εισαγγελέα οι συλληφθέντες για τη δολοφονία του 29χρονου,2023-08-09T08:03:21+03:00,Newsroom,"Λαμβάνεται γενετικό υλικό για DNA από όλους σε μια προσπάθεια να ταυτοποιηθεί ο δράστης της δολοφονίας του 29χρονου φίλαθλου της ΑΕΚ Υπο δρακόντεια μέτρα οδηγήθηκαν στον εισαγγελέα τα 94 άτομα που συνελήφθησαν και κρατούνται μετά τα αιματηρά επεισόδια στη Νέα Φιλαδέλφεια που προκλήθηκαν το βράδυ της Δευτέρας από χούλιγκαν της Ντιναμό Ζάγκρεμπ και που είχαν ως τραγικό απολογισμό τον θανάσιμο τραυματισμό ενός 29χρονου και πολλούς τραυματίες. Εν τω μεταξύ, σύμφωνα με πληροφορίες της ΕΡΤ, πέντε προσαγωγές Κροατών που έγιναν από την Αστυνομική Διεύθυνση Θεσπρωτίας μετατράπηκαν σε συλλήψεις, καθώς οι εμπλεκόμενοι είχαν σκοπό να επιβιβαστούν σε πλοίο να ταξιδέψουν για Ιταλία και μετά οδικώς θα έφταναν στην Κροατία.  Επιπλέον, γύρω στις 4 το απόγευμα της Τρίτης προσήχθη στον συνοριακό σταθμό στην Κακαβιά ένας 19χρονος Κροάτης, ο οποίος επέβαινε σε λεωφορείο για τα Τίρανα. Ο 19χρόνος Κροάτης μετά την ολοκλήρωση της έρευνας στην Υποδιεύθυνση Ασφαλείας Ιωαννίνων η προσαγωγή έγινε σύλληψη και μεταφέρθηκε στην Αθήνα. Σύμφωνα με τις ίδιες πληροφορίες, διαφεύγουν τουλάχιστον 50 «πρωταγωνιστές ή συμμετέχοντες» στα επεισόδια. Για αυτό το λόγο η Αστυνομία έχει στήσει μπλόκα σε εθνικές οδούς και στα σύνορα. Έρευνες πραγματοποιούνται ακόμη σε σπίτια, ξενοδοχεία και καταλύματα AIRBNB στο λεκανοπέδιο. Επίσης, την Τρίτη στους Αμπελοκήπους έγιναν συνολικά εννέα προσαγωγές Κροατών, οι οποίοι οδηγήθηκαν στην ΓΑΔΑ, αλλά αφέθηκαν ελεύθεροι, καθώς διαπιστώθηκε ότι δεν έχουν καμία σχέση με την ομάδα των χούλιγκαν. Εν τω μεταξύ, ελεύθεροι, με προφορική εντολή του εισαγγελέα, αφέθηκαν την Τρίτη (8/8/2023) οι τέσσερις Έλληνες εκ των 98 συλληφθέντων. Πρόκειται για τέσσερις τραυματίες, εκ των οποίων οι τρεις έχουν δώσει καταθέσεις στην Υποδιεύθυνση Αντιμετώπισης της Βίας στους αθλητικούς χώρους, ενώ ο ένας δεν ήταν σε θέση να δώσει κατάθεση. Ταυτόχρονα, λαμβάνεται γενετικό υλικό για DNA από όλους σε μια προσπάθεια να ταυτοποιηθεί ο δράστης της δολοφονίας του 29χρονου Μιχάλη. Με πληροφορίες από ΕΡΤ και ΑΠΕ-ΜΠΕ ",False
newsbomb.gr,https://www.kathimerini.gr/society/562557859/o-kaysonas-ekapse-0-9-toy-aep/,,"Ο καύσωνας έκαψε 0,9% του ΑΕΠ",2023-08-09T07:49:00+03:00,Ελευθερία Κούρταλη,"Υπολογίζεται ότι οι επιπτώσεις της κλιματικής αλλαγής έχουν κοστίσει φέτος στην Ελλάδα το 0,9% του ΑΕΠ Σχεδόν 1% του ΑΕΠ έχουν κοστίσει στην Ελλάδα οι επιπτώσεις της κλιματικής αλλαγής, συμπεριλαμβανομένου του καύσωνα και των φυσικών καταστροφών, από τις αρχές Μαΐου έως τις 4 Αυγούστου, σύμφωνα με τους υπολογισμούς της Allianz Research. Το ποσοστό αυτό είναι εξαιρετικά σημαντικό, καθώς «αφαιρεί» ουσιαστικά λίγο λιγότερο από τη μισή ανάπτυξη που έχει εκτιμηθεί ότι θα καταγράψει η ελληνική οικονομία φέτος. Σημειώνεται πως, σύμφωνα με τις εκτιμήσεις της κυβέρνησης, της Τράπεζα της Ελλάδος, της Ευρωπαϊκής Επιτροπής και του Διεθνούς Νομισματικού Ταμείου, ο ρυθμός ανάπτυξης της Ελλάδας φέτος έχει τοποθετηθεί στο 2,2% με 2,4%, χωρίς φυσικά να υπολογιστούν τα κόστη αυτά. Πιο αναλυτικά, όπως σημειώνει η Allianz, τους τελευταίους περίπου δύο μήνες οι ΗΠΑ, η Ευρώπη, η Κίνα και άλλες χώρες της Ασίας αντιμετώπισαν υψηλές θερμοκρασίες ρεκόρ, γεγονός που υπογραμμίζει τον φυσικό κίνδυνο της κλιματικής αλλαγής και αμφισβητεί την οικονομική ανθεκτικότητα στις ακραίες θερμοκρασίες. Η κλιματική αλλαγή θα αυξήσει τη συχνότητα και την ένταση του ακραίου καύσωνα, καθιστώντας τα κύματα καύσωνα, τις ξηρασίες και τις πυρκαγιές τη «νέα κανονικότητα». Τέτοια γεγονότα δεν επηρεάζουν μόνο τους ανθρώπους και την άγρια ζωή, αλλά και τις οικονομίες, όπως τονίζει ο οίκος. Οι φυσικές καταστροφές έχουν σημαντικές, έμμεσες αλλά και άμεσες αρνητικές οικονομικές συνέπειες. Οι καθαρές μακροοικονομικές απώλειες είναι πιθανό να είναι μικρές για τις μεγάλες, ανεπτυγμένες οικονομίες, καθώς είναι σε θέση να αντιμετωπίσουν καλύτερα τα αρνητικά σοκ από το μέτωπο της παραγωγής (π.χ. αντιστάθμιση της χαμένης παραγωγής με αυξημένη παραγωγή αλλού). Επιπλέον, ενώ η καταστροφή του κεφαλαιακού αποθέματος επηρεάζει το ΑΕΠ μόνο ελαφρώς και μάλλον μακροπρόθεσμα, τα μέτρα ελάφρυνσης (κυρίως χρηματοδοτούμενα από το χρέος) που δίνουν οι κυβερνήσεις εμφανίζονται αμέσως στη μέτρηση του ΑΕΠ. Οι έμμεσες οικονομικές επιπτώσεις είναι γενικά πιο σοβαρές για τις χώρες χαμηλού εισοδήματος και τις μικρότερες, λιγότερο διαφοροποιημένες οικονομίες. Επιπλέον, οι εργαζόμενοι που επηρεάζονται από τη ζέστη μειώνουν τις ώρες εργασίας τους, ενώ η μειωμένη παραγωγικότητα ως αποτέλεσμα των ακραίων θερμοκρασιών είναι ένα καλά τεκμηριωμένο φαινόμενο, τονίζει η Allianz. Οι αρνητικές επιπτώσεις είναι πιο έντονες σε φτωχές χώρες που έχουν συχνά υψηλότερη έκθεση (π.χ. Αφρική, Νότια Ασία) και ευπάθεια (π.χ. ποιότητα κατοικίας, κλιματισμός). Ο αποφασιστικός παράγοντας για τις απώλειες παραγωγικότητας είναι ο αριθμός των ημερών με υπερβολική ζέστη (συνήθης μέτρηση: ημέρες με θερμοκρασίες πάνω από 32° C). Σύμφωνα με επίσημες έρευνες, η ικανότητα εκτέλεσης σωματικής εργασίας μειώνεται κατά περίπου 40% όταν οι θερμοκρασίες αγγίζουν τους 32 βαθμούς Κελσίου. Επιπλέον, όταν οι θερμοκρασίες εκτινάσσονται στους 38° C, η μείωση της παραγωγικότητας είναι ακόμη πιο δραματική, υποχωρώντας κατά τα δύο τρίτα. Οταν οι θερμοκρασίες εκτινάσσονται στους 38° C, η παραγωγικότητα των εργαζομένων υποχωρεί κατά τα δύο τρίτα. Με μια πρώτη προσέγγιση, και χωρίς να λαμβάνονται υπόψη οι επιπτώσεις στην αγροτική παραγωγή, η Allianz υπολογίζει τον αντίκτυπο του φετινού καύσωνα στο ΑΕΠ στις Ηνωμένες Πολιτείες, στη Νότια Ευρώπη και στην Κίνα. Τα αποτελέσματα δείχνουν ότι η Κίνα έχει ήδη χάσει 1,3% του ΑΕΠ από τις επιπτώσεις του φετινού καύσωνα και της κλιματικής αλλαγής, η Ισπανία 1% και η Ελλάδα 0,9% του ΑΕΠ. Η απώλεια για την Ιταλία πλησιάζει τη μισή μονάδα, οι ΗΠΑ έχασαν το ένα τρίτο της μονάδας και η Γαλλία το 0,1% του ΑΕΠ. Στην Ελλάδα καταμετρήθηκαν 35 μέρες με θερμοκρασίες άνω των 32 βαθμών Κελσίου από τις αρχές Μαΐου έως τις 4 Αυγούστου, στην Ισπανία 37 ημέρες, στην Ιταλία 19 ημέρες, στη Γαλλία 2 ημέρες, στις ΗΠΑ 13 και στην Κίνα 47 ημέρες. Συνολικά, χρησιμοποιώντας τους συντελεστές στάθμισης στο παγκόσμιο ΑΕΠ, ο απολογισμός της κλιματικής αλλαγής είναι ένα κόστος κοντά στο 0,6% της ανάπτυξης φέτος διεθνώς, κάτι που είναι σημαντικό και υπογραμμίζει την επιβάρυνση του κλιματικού κινδύνου. Ο Αμερικανός πρόεδρος Τζο Μπάιντεν ανέφερε πρόσφατα ότι οι ετήσιες απώλειες τα τελευταία χρόνια που μπορούν να αποδοθούν στις οικονομικές και κοινωνικές συνέπειες της υπερβολικής ζέστης για τις Ηνωμένες Πολιτείες αγγίζουν τα 100 δισ. δολ. Η Ευρωπαϊκή Ενωση έχασε περισσότερα από 600 τρισ. δολάρια μεταξύ 1980 και 2021 λόγω των ακραίων καιρικών συνθηκών και τα κύματα καύσωνα ήταν υπεύθυνα για το 13% του κόστους, σύμφωνα με τον Ευρωπαϊκό Οργανισμό Περιβάλλοντος. Σε παγκόσμιο επίπεδο, σύμφωνα με τη Διεθνή Οργάνωση Εργασίας, το θερμικό στρες προβλέπεται ότι θα μειώσει τις συνολικές πιθανές ώρες εργασίας παγκοσμίως κατά 2,2% έως το 2030 (που ισοδυναμεί με 80 εκατομμύρια θέσεις πλήρους απασχόλησης). Οπως καταλήγει η Allianz, υπάρχει αυξανόμενη πιθανότητα τα επόμενα καλοκαίρια να μοιάζουν σταδιακά με τις ακραίες συνθήκες που παρατηρήθηκαν πρόσφατα. Τα… καλά νέα είναι ότι η προετοιμασία για τους καύσωνες είναι δυνατή. Τα κύματα καύσωνα, σε αντίθεση με πολλούς άλλους φυσικούς κινδύνους, είναι προβλέψιμα. Η προσαρμογή συνεπώς είναι το «κλειδί». Βραχυπρόθεσμα, μπορούν να ληφθούν μέτρα προειδοποίησης και πρόληψης. Αλλά αυτά πρέπει να συμπληρωθούν με μακροπρόθεσμα μέτρα διαρθρωτικής προσαρμογής που στοχεύουν στην προετοιμασία των πόλεων για την κλιματική αλλαγή (π.χ. ενίσχυση του αστικού πρασίνου) και την εξεύρεση τρόπων για την παραγωγική προσαρμογή των χώρων εργασίας σε αυξημένη θερμική επιβάρυνση (δηλαδή προσαρμογή κτιρίων, υποδομών και ωρών εργασίας). 37,1° C η μέση μέγιστη θερμοκρασία τον φετινό Ιούλιο στην Αθήνα. 43% των συνολικών ωρών του Iουλίου είχαν ισχυρή θερμή επιβάρυνση. 6 ώρες κατά τη διάρκεια του Ιουλίου επικρατούσαν συνθήκες ακραίας θερμής επιβάρυνσης. 20% αυξάνεται η θνησιμότητα στην Αθήνα τις ημέρες με καύσωνα. 80% αυξήθηκε η θνησιμότητα το διάστημα 28/7-6/8/2021, σε συνδυασμό με τη φωτιά στη Βαρυμπόμπη.   ",False
newsbomb.gr,https://www.kathimerini.gr/society/562559533/el-as-gnorizan-ti-viaii-drasi-ton-skinchent/,,ΕΛ.ΑΣ.: Γνώριζαν τη βίαιη δράση των «σκίνχεντ»,2023-08-09T07:32:54+03:00,Γιάννης Παπαδόπουλος,"Το προφίλ, το οπλοστάσιο και το παρελθόν των Bad Blue Boys είχε αποτυπωθεί σε έκθεση της Ελληνικής Αστυνομίας Το προφίλ των Bad Blue Boys, των οργανωμένων οπαδών της Ντιναμό Ζάγκρεμπ, η βίαιη δράση τους, η σύνδεσή τους με τον νεοναζιστικό χώρο, καθώς και το ιστορικό της επεισοδιακής παρουσίας τους ακόμη και στην Ελλάδα πριν από λίγα χρόνια, είχαν αποτυπωθεί αναλυτικά σε αναφορά 27 σελίδων που είχε ετοιμάσει πριν από τον αγώνα με την ΑΕΚ η Υποδιεύθυνση Αντιμετώπισης Αθλητικής Βίας της Ελληνικής Αστυνομίας. Η απειλή ήταν γνωστή και είχε επισημανθεί. Ωστόσο, στην πράξη, δεν αντιμετωπίστηκε. «Η ομάδα των ΒΒΒ από τα χρόνια της ίδρυσής της φέρεται να έχει δυναμική δράση τόσο στον ποδοσφαιρικό χουλιγκανισμό, όσο και σε θέματα γεωπολιτικού ακόμη και θρησκευτικού ενδιαφέροντος», αναφέρεται στο έγγραφο που είναι στη διάθεση της «Κ». Επισημαίνεται ότι κάνουν επιθέσεις με μαχαίρια, πτυσσόμενα κλομπ, αυτοσχέδια ρόπαλα, φωτοβολίδες και βόμβες μολότοφ. Στην ίδια έκθεση ανάλυσης κινδύνου (Pre-Match Report) της αστυνομίας επισημαίνεται ότι αναμενόταν η άφιξη περίπου 100 οργανωμένων οπαδών της κροατικής ομάδας στην Αθήνα, παρότι δεν τους είχαν δοθεί εισιτήρια για τον αγώνα με την ΑΕΚ για λόγους ασφαλείας. «Διακατέχονται έντονα από το στοιχείο του εθνικισμού υποστηρίζοντας έντονα την εθνική τους ταυτότητα ως ύψιστο ιδανικό. Θεωρούνται από τους πιο σκληροπυρηνικούς οπαδούς της Ευρώπης (κατηγορίας RISK), τόσο για τον σωματικό, όσο και για τον φωνητικό εκφοβισμό που προκαλούν, ενώ στις τάξεις τους συμμετέχουν άτομα με τον ευρύ χαρακτηρισμό “σκίνχεντ”, πράγμα που επιβεβαιώνει τη φασιστική και ρατσιστική τους διάθεση», σημειώνεται στην έκθεση ανάλυσης κινδύνου της αστυνομίας. Οι ΒΒΒ δημιουργήθηκαν το 1986 στρατολογώντας μέλη από διάφορες περιοχές του Ζάγκρεμπ. Ως σήμα τους έχουν ένα μπουλντόγκ. Τρέφουν άσβεστο μίσος απέναντι στους Σέρβους οργανωμένους οπαδούς του Ερυθρού Αστέρα, τους «Delije». Μάλιστα είχε επισημανθεί από την Ελληνική Αστυνομία ότι οι οργανωμένοι οπαδοί της Ντιναμό είναι αδελφοποιημένοι με εκείνους του Παναθηναϊκού, ενώ αυτοί του Ερυθρού Αστέρα διατηρούν αντίστοιχους δεσμούς με τους οργανωμένους του Ολυμπιακού. «Από την πλευρά των οργανωμένων οπαδών υποστηρίζεται η άποψη ότι η συνεργασία και οι αδελφοποιήσεις των ελληνικών συλλόγων με ξένους δεν σχετίζονται με περιστατικά βίας, παρά μόνον με τη δημιουργία δημοσίων σχέσεων, την ανταλλαγή ιδεών και συνθημάτων», αναφέρεται στο έγγραφο της αστυνομίας. Η πραγματικότητα, όμως, και οι διαπιστώσεις των αστυνομικών διαψεύδουν αυτούς τους ισχυρισμούς. «Συσχετίζοντας τους αιώνιους αντιπάλους της χώρας μας και βάσει των αδελφοποιήσεων δεν είναι λίγες οι φορές που έχουν σημειωθεί περιστατικά βίας κατά τις μετακινήσεις οπαδών μεταξύ των αδελφοποιημένων ομάδων», σημειώνεται στο ίδιο έγγραφο. «Θεωρούνται από τους πιο σκληροπυρηνικούς οπαδούς της Ευρώπης, τόσο για τον σωματικό, όσο και για τον φωνητικό εκφοβισμό που προκαλούν». Ενδεικτικά περιγράφεται τι συνέβη τον Νοέμβριο του 2015, όταν η Ντιναμό Ζάγκρεμπ επρόκειτο να αναμετρηθεί με τον Ολυμπιακό για την 4η αγωνιστική της φάσης των ομίλων του Champions League. Παρά την απαγόρευση μετακινήσεων που είχε θέσει τότε η UEFA (όπως συνέβη και τώρα στην περίπτωση του αγώνα με την ΑΕΚ), μεγάλος αριθμός οπαδών της Ντιναμό έφτασαν στην Αθήνα και φιλοξενήθηκαν από οπαδούς του Παναθηναϊκού. Πολλοί εξ αυτών, σύμφωνα με την αναφορά της αστυνομίας, έμειναν σε κεντρικό σύνδεσμο φιλάθλων του Παναθηναϊκού και οι υπόλοιποι σε ξενοδοχεία του κέντρου της πόλης. Σε αστυνομικούς ελέγχους που έγιναν στα δωμάτιά τους και σε συνδέσμους βρέθηκαν φωτοβολίδες, σιδερογροθιές και ναρκωτικές ουσίες. Οταν έφτασε η ώρα να επιστρέψουν οι Κροάτες στην πατρίδα τους, έξω από την πύλη αναχωρήσεων του αεροδρομίου δέχτηκαν επίθεση από οπαδούς του Ερυθρού Αστέρα, οι οποίοι είχαν έρθει στην Ελλάδα λόγω της αδελφοποίησής τους με τον Ολυμπιακό. Στην αναφορά της Ελληνικής Αστυνομίας ξεχωρίζουν πέντε περιστατικά βίαιης δράσης των οπαδών της Ντιναμό σε ευρωπαϊκούς αγώνες την περίοδο 2018-2021. Στο πιο πρόσφατο, στις 4/8/2021, συγκρούστηκαν με οργανωμένους οπαδούς της Λέγκια σε αγώνα για τα προκριματικά του Champions League. Δύο χρόνια νωρίτερα, τον Νοέμβριο του 2019, για αγώνα της ίδιας διοργάνωσης επιτέθηκαν σε οπαδούς της Αταλάντα στο Μιλάνο και μέλη τους συνελήφθησαν έχοντας στην κατοχή τους μαχαίρια και φωτοβολίδες. Τον Φεβρουάριο του 2019 σε αγώνα για το Europa League στην Τσεχία περίπου 100 από τους 1.200 οπαδούς της Ντιναμό εμφανίστηκαν στο γήπεδο χωρίς εισιτήρια. Από τον έλεγχο που έγινε διαπιστώθηκε ότι κάποιοι οπαδοί, ορισμένοι εκ των οποίων συγκαταλέγονταν στην κατηγορία υψηλού κινδύνου, είχαν στην κατοχή τους εισιτήρια στο όνομα άλλων. Δεν τους επέτρεψαν να εισέλθουν στο γήπεδο και ακολούθησαν επεισόδια. «Με τον μανιώδη ενθουσιασμό που τους διακατέχει και την άκριτη αφοσίωση στην ομάδα, τις περισσότερες φορές δρουν αμοραλιστικά, ενισχύοντας τη βία, τον φόβο και την πόλωση εντός και εκτός γηπέδου», επισημαίνεται στην αναφορά της αστυνομίας. ",True
newsbomb.gr,https://www.kathimerini.gr/society/562560031/thessaloniki-apetrapi-opadiko-epeisodio-pano-stoys-prosachthentes-vrikan-pyrsoys-kai-ropala/,,Θεσσαλονίκη: Απετράπη οπαδικό επεισόδιο – Κατασχέθηκαν πυρσοί και ρόπαλα,2023-08-09T07:30:04+03:00,Newsroom,"Τρία άτομα συνέλαβαν, χθες το βράδυ, άνδρες της ΕΛ.ΑΣ. όταν κατά τον έλεγχο που έγινε στα οχήματα που οδηγούσαν, εντοπίστηκαν πυρσοί, ρόπαλα και full face. Το περιστατικό συνέβη γύρω στις 11 το βράδυ, κατά τη διάρκεια ελέγχου σε τρία οχήματα και δύο δίκυκλα, στα οποία επέβαιναν συνολικά 16 άτομα, σε περιοχή της Καλαμαριάς. Εκ των ευρημάτων στα οχήματα προσήχθησαν στην Ασφάλεια Θεσσαλονίκης και οι 16, εκ των οποίων οι τρεις συνελήφθησαν. Οι συλληφθέντες φέρονται να είναι οπαδοί του ΠΑΟΚ και, σύμφωνα με την ΕΡΤ, σταματούσαν στους δρόμους της πόλης ρωτώντας παρέες τι ομάδα είναι.    ",True
newsbomb.gr,https://www.kathimerini.gr/society/562559398/nea-filadelfeia-se-sovari-katastasi-enas-apo-toys-traymaties/,,Νέα Φιλαδέλφεια: Σε σοβαρή κατάσταση ένας από τους τραυματίες,2023-08-08T23:01:38+03:00,Newsroom,"Νοσηλεύεται με πολλαπλά αιματώματα στο κεφάλι Σε σοβαρή κατάσταση εξακολουθεί να νοσηλεύεται ένας νεαρός φίλαθλος της ΑΕΚ που τραυματίστηκε κατά την αιματηρή συμπλοκή, που κόστισε τη ζωή του 29χρονου Μιχάλη Κατσουρή στη Νέα Φιλαδέλφεια. Πρόκειται για ένα νεαρό ηλικίας 21 ετών που έχει πολλαπλά αιματώματα στο κεφάλι από τα άγρια χτυπήματα. Σύμφωνα με το ΑΠΕ-ΜΠΕ, η κατάστασή του παραμένει σταθερή και οι γιατροί αναμένουν τα επόμενα 24ωρα για να διαπιστώσουν την εξέλιξή του. Παράλληλα, στο νοσοκομείο με σοβαρά τραύματα (κρανιοεγκεφαλικές κακώσεις και σπασμένα κόκκαλα στην μέση), αλλά εκτός κινδύνου, βρίσκεται ένας άλλος νεαρός ο οποίος ζει τον περισσότερο καιρό στην Γαλλία και είχε βρεθεί στην Φιλαδέλφεια για να πάρει το εισιτήριο διαρκείας του. Σύμφωνα με ενημέρωση της ΠΑΕ ΑΕΚ, δέχτηκε επίθεση με λοστούς και καψίματα στο σώμα από καπνογόνο, ενώ προσπαθούσε να καλυφθεί σε ένα χαντάκι. Ένας τρίτος φίλος της Ένωσης νοσηλεύεται επίσης στο νοσοκομείο, έχοντας υποστεί ελαφρές κακώσεις από χτυπήματα στο κεφάλι. ",False
newsbomb.gr,https://www.kathimerini.gr/society/562557910/ntomino-paraitiseon-sto-esy/,,Ντόμινο παραιτήσεων στο ΕΣΥ,2023-08-08T22:56:00+03:00,Πέννυ Μπουλούτζα,"Βασικό πρόβλημα πίσω από τις παραιτήσεις είναι οι εξαντλητικές συνθήκες εργασίας και οι διαρκείς μετακινήσεις Η χθεσινή συνάντηση της διοίκησης του νοσοκομείου Χανίων με τους γιατρούς του χειρουργικού τομέα και τους εκπροσώπους εργαζομένων και γιατρών του νοσοκομείου είχε ως στόχο να πεισθούν οι τέσσερις χειρουργοί –από τους εννέα συνολικά– να ανακαλέσουν τις παραιτήσεις που υπέβαλαν την περασμένη εβδομάδα. Από τη διοίκηση εκφράστηκε η πρόθεση άμεσης επάνδρωσης του Τμήματος Επειγόντων Περιστατικών (ΤΕΠ) του νοσοκομείου. Αλλωστε, ο βασικός λόγος παραίτησης είναι τα εξαντλητικά ωράρια και ο φόρτος εργασίας των χειρουργών, που πρέπει να καλύψουν προγραμματισμένα χειρουργεία, προβλήματα που προκύπτουν σε νοσηλευόμενους ασθενείς της χειρουργικής κλινικής, χειρουργικά προβλήματα ασθενών άλλων κλινικών, επείγοντα χειρουργεία. Επιπρoσθέτως, η χειρουργική κλινική καλείται να καλύψει κενά στο μονίμως υποστελεχωμένο ΤΕΠ. «Η εκτίμησή μου είναι ότι εάν βρεθεί λύση, τρεις από τους τέσσερις υπό παραίτηση χειρουργούς μπορεί να το σκεφθούν ξανά και να παραμείνουν στη θέση τους», σημειώνει στην «Κ» ο πρόεδρος της Ενωσης Ιατρών ΕΣΥ Χανίων, Κυριάκος Γραμματικόπουλος. Οπως επισημαίνει, «όλο το πρόβλημα ξεκινάει από το ΤΕΠ. Από τη στιγμή που ξεμείναμε από ειδικευόμενους, καλούνται οι χειρουργοί που είναι ηλικίας 55 και άνω και οι οποίοι την επόμενη ημέρα θα πρέπει να κάνουν τα χειρουργεία, να κατέβουν στα επείγοντα, υπηρεσία που θα έπρεπε να κάνουν κυρίως νέοι γιατροί. Κάπου οι χειρουργοί έφτασαν στα όριά τους. Σου λένε “να κατεβαίνω στο ΤΕΠ να βλέπω μία παρωνυχίδα στις 3 το πρωί;”. Οι παραιτήσεις ήταν ένα λογικό αποτέλεσμα, που εκτιμώ ότι θα το βλέπουμε παντού από εδώ και πέρα. Είμαστε άλλωστε μπροστά σε ένα ντόμινο παραιτήσεων που έχει ήδη ξεκινήσει». Οι παραιτήσεις των χειρουργών του νοσοκομείου Χανίων είναι οι πιο πρόσφατες ενός κύματος αποχωρήσεων από το ΕΣΥ, το οποίο έχει πάψει να είναι ελκυστικό για τους γιατρούς. Από τις αρχές Ιουλίου έως και χθες είχαν δημοσιευθεί στη «Διαύγεια» 29 αποφάσεις αποδοχής παραιτήσεων γιατρών του ΕΣΥ. Σύμφωνα με εκτιμήσεις των εκπροσώπων των νοσοκομειακών γιατρών, κάθε χρόνο αποχωρούν από το ΕΣΥ περίπου 700 έως 750 γιατροί, οι μισοί λόγω συνταξιοδότησης και οι υπόλοιποι λόγω παραίτησης. Οι βασικοί λόγοι της παραίτησης είναι οι δύσκολες συνθήκες εργασίας και τα εξοντωτικά ωράρια, συνεπεία της σοβαρής υποστελέχωσης. Εσχάτως, έχουν προστεθεί στους λόγους παραίτησης και οι συχνές μετακινήσεις σε άλλες μονάδες υγείας για την κάλυψη κενών. «”Γυρολόγοι” γιατροί», όπως συχνά αναφέρουν με πικρία οι εκπρόσωποί τους. «Στο Βενιζέλειο Νοσοκομείο Ηρακλείου, παθολόγοι απέστειλαν εξώδικο στην υγειονομική περιφέρεια και απειλούν με παραίτηση. Είναι λίγοι και χρειάζονται ενίσχυση. Αντί αυτής τούς μετακινούν σε εμάς για να καλύψουν τα δικά μας κενά», επισημαίνει στην «Κ» ο πρόεδρος της Ενωσης Νοσοκομειακών Γιατρών Ρεθύμνου, Γιάννης Σαριδάκης. Για τον ίδιο λόγο, δύο αγροτικοί γιατροί στο Ρέθυμνο πριν από ενάμιση μήνα υπέβαλαν την παραίτησή τους. Οπως ανέφεραν οι ίδιοι, «είναι επικίνδυνο και εγκληματικό να τοποθετούν ιατρούς χωρίς καμία εμπειρία σε τουριστική περίοδο στο τμήμα επειγόντων, όπου η ροή των περιστατικών είναι ακατάπαυστη και το προσωπικό μετρημένο στα δάχτυλα». Σύμφωνα με τον κ. Σαριδάκη, το «κακό» στο νοσοκομείο Ρεθύμνου ξεκίνησε πάλι με μία παραίτηση λόγω των εξοντωτικών συνθηκών εργασίας στις αρχές του 2023: αυτήν της διευθύντριας της παθολογικής κλινικής. «Ηταν μεγάλο πλήγμα για το νοσοκομείο. Από εκεί ξεκίνησε και η κατρακύλα. Σήμερα, από τις έξι οργανικές θέσεις της παθολογικής κλινικής, είναι καλυμμένες οι τρεις. Οι δύο εκ των τριών γιατρών τώρα είναι σε γονική άδεια. Καλύπτεται το νοσοκομείο με μετακινούμενους παθολόγους από το Ηράκλειο. Ουσιαστικά εξυπηρετείται μόνο το επείγον, δεν μπορεί να γίνει συστηματική δουλειά στη νοσηλεία των ασθενών χωρίς σωστή στελέχωση. Αυτές είναι οι συνθήκες που οδηγούν σε κλείσιμο μια κλινική και το βλέπουμε σε όλη τη χώρα. Ανά την Ελλάδα δεν θα υπάρχει νοσοκομείο του δικού μας μεγέθους, με καλά στελεχωμένη παθολογική κλινική», σημειώνει ο κ. Σαριδάκης. Από τους εννέα χειρουργούς του νοσοκομείου Χανίων, οι τέσσερις υπέβαλαν παραίτηση και από τη διοίκηση γίνονται προσπάθειες να τους μεταπείσουν. Στο νοσοκομείο Σερρών, αυτή την περίοδο είναι στα πρόθυρα της παραίτησης τρεις παθολόγοι. Οπως επισημαίνει στην «Κ» ο πρόεδρος της Ενωσης Νοσοκομειακών Γιατρών Σερρών, Βαγγέλης Παπαμιχάλης, «ο λόγος είναι οι συνεχείς μετακινήσεις των παθολόγων μας στο νοσοκομείο της Δράμας, οι οποίες επιβαρύνουν πολύ περισσότερο μια ήδη επιβαρυμένη κατάσταση. Μετακίνηση σημαίνει ότι το έργο όσων μένουν πίσω είναι μεγαλύτερο. Το νοσοκομείο Σερρών έχει οκτώ μόνιμους παθολόγους και μία επικουρική. Η επικουρική παθολόγος έχει δηλώσει ότι δεν θα ανανεώσει τη σύμβασή της και οι τρεις από τους οκτώ μόνιμους έχουν δηλώσει πως, εάν συνεχιστεί αυτή η κατάσταση, θα παραιτηθούν». Επιπρόσθετα, ο ουρολόγος του νοσοκομείου έχει εκφράσει πρόθεση παραίτησης και είναι σε διαδικασία να λάβει την άδειά του, πριν αποχωρήσει από το νοσοκομείο. «Είχε μείνει μόνος του», τονίζει ο κ. Παπαμιχάλης, εξηγώντας ότι από τους τρεις ουρολόγους που είχε έως και πριν από την πανδημία το νοσοκομείο, ένας παραιτήθηκε και ένας διεκδίκησε και έλαβε θέση στο νοσοκομείο Καβάλας. Σύμφωνα με τον κ. Παπαμιχάλη, από τον Σεπτέμβριο του 2020 έχουν παραιτηθεί από το νοσοκομείο 13 γιατροί. Σημειώνεται ότι οι οργανικές θέσεις είναι 161 και υπηρετούν σήμερα 89 μόνιμοι και έξι επικουρικοί. «Οι δύο έφυγαν στο εξωτερικό, πέντε πήραν θέση σε άλλο νοσοκομείο, ένας άνοιξε ιδιωτικό ιατρείο και πέντε είχαν κατοχυρωμένο συνταξιοδοτικό δικαίωμα κι ενώ είχαν δηλώσει ότι θα έμεναν παραπάνω, χρησιμοποίησαν το δικαίωμά τους για σύνταξη. Οι δέκα με την αποχώρησή τους έθεταν ζήτημα συνθηκών εργασίας, οι οποίες τους οδήγησαν σε παραίτηση», υπογραμμίζει ο κ. Παπαμιχάλης και προσθέτει: «Το βασικό πρόβλημα είναι οι συνθήκες εργασίας, όπως είναι οι πολλές εφημερίες λόγω της υποστελέχωσης. Δεν μπαίνει ως βασική αιτία το μισθολογικό». Οι παραιτήσεις, στον βαθμό που δεν αναπληρώνονται, αποτελούν σοβαρό πρόβλημα για το ΕΣΥ και κατ’ επέκταση για την κοινωνία. Στο νοσοκομείο Αγρινίου, ελλοχεύει ξανά ο κίνδυνος αναστολής λειτουργίας της Μονάδας Εντατικής Θεραπείας, καθώς η διευθύντριά της, Ευαγγελία Μιχαηλίδου, πρόκειται να αποχωρήσει. Υπέβαλε την παραίτησή της στις 24 Ιουλίου, «για λόγους ευθιξίας και αξιοπρέπειας. Είμαι γιατρός, δεν είμαι πολιτικός και θέλω να κάνω τη δουλειά μου με αξιοπρέπεια», όπως ανέφερε η ίδια στην «Κ», χωρίς όμως να θελήσει να αναλύσει τους λόγους αυτούς. Η κ. Μιχαηλίδου, προερχόμενη από το Ιπποκράτειο Θεσσαλονίκης, ανέλαβε τη μονάδα του Αγρινίου τον περασμένο Ιανουάριο. Σε εκείνη τη φάση η ΜΕΘ ήταν κλειστή. Η λειτουργία της είχε ανασταλεί λόγω της εξαιρετικά υψηλής θνητότητας που άγγιζε το 100% που είχε στα περιστατικά COVID-19. Οταν ανέλαβε η κ. Μιχαηλίδου, η ΜΕΘ είχε τέσσερις κλίνες. Με πολύ αγώνα και προσπάθειες κατάφερε να τις κάνει επτά, ενώ το ποσοστό θνητότητας μειώθηκε σε πολύ χαμηλά επίπεδα. Υπενθυμίζεται πως σύμφωνα με το ισχύον θεσμικό πλαίσιο της χώρας μας μία ΜΕΘ θα πρέπει να έχει τουλάχιστον οκτώ κλίνες. «Να θυμίσω ότι η ΜΕΘ πέρυσι τέτοιο καιρό είχε κλείσει, λόγω πολύ υψηλής θνητότητας. Ανοιξε στις 2 Ιανουαρίου όταν ανέλαβε διεύθυνση η κ. Μιχαηλίδου. Οταν ήρθε η γιατρός βρήκε δύο γιατρούς στη ΜΕΘ, στους οποίους προστέθηκε άλλος ένας από άλλη κλινική. Γύρω στο Πάσχα έφυγε ένας γιατρός με γονική άδεια κι έτσι έμειναν οι άλλοι να κάνουν 20-22 εφημερίες τον μήνα», εξηγεί στην «Κ» ο πρόεδρος του Ιατρικού Συλλόγου Αγρινίου, Γιώργος Αγραφιώτης. Πριν από μία εβδομάδα, πραγματοποιήθηκε σύσκεψη στα γραφεία της 6ης Υγειονομικής Περιφέρειας, υπό τον διοικητή της ΥΠΕ Ιωάννη Καρβέλη, τον κ. Αγραφιώτη, την κ. Μιχαηλίδου και παραγόντων του νοσοκομείου. «Προσπάθησα να μεταπείσω τη γιατρό. Είπε ότι θα παραμείνει έως τις 3 Σεπτεμβρίου –όταν θα κλείσει η ΜΕΘ για απολύμανση– και δεν θα κάνει καν χρήση της αδείας που δικαιούται. Αλλά από τις 14 Σεπτεμβρίου και μετά, το μέλλον της ΜΕΘ είναι αβέβαιο. Ο κ. Καρβέλης δεσμεύθηκε να ζητήσει από το υπουργείο Υγείας την προκήρυξη δύο θέσεων επιμελητών Β΄ για τη ΜΕΘ του νοσοκομείου, ενώ ζήτησε από τη διοίκηση του νοσοκομείου να ενισχύσει τη μονάδα με τέσσερις νοσηλευτές. Εμείς παρακολουθούμε την κατάσταση και εάν δεν βρεθεί λύση θα απευθυνθούμε απευθείας στο υπουργείο», καταλήγει ο κ. Αγραφιώτης. ",False
newsbomb.gr,https://www.kathimerini.gr/society/562557919/arthro-sotiri-varela-stin-k-ta-didagmata-tis-rodoy-gia-ton-toyrismo/,,Αρθρο Σωτήρη Βαρελά στην «Κ»: Τα διδάγματα της Ρόδου για τον τουρισμό,2023-08-08T22:50:33+03:00,Σωτήρης Βαρελάς*,"Η Ρόδος αναμφισβήτητα αποτελεί την προμετωπίδα του τουριστικού μας προϊόντος και ό,τι συνέβη οφείλει να μας αφήσει κάποια διδάγματα για τον τουρισμό της επόμενης ημέρας Η Ρόδος αναμφισβήτητα αποτελεί την προμετωπίδα του τουριστικού μας προϊόντος και ό,τι συνέβη οφείλει να μας αφήσει κάποια διδάγματα για τον τουρισμό της επόμενης ημέρας. Η πολυδιάσπαση των δομών του τουρισμού και της λειτουργίας των συνδεόμενων κλάδων έχει μετατρέψει τον ελληνικό τουρισμό σε μια «ευάλωτη» οικονομική δραστηριότητα, εκτεθειμένη στις διαδοχικές κρίσεις της τελευταίας δεκαετίας. Η δημιουργία διαδικασιών ευελιξίας και ανθεκτικότητας αποτελεί προαπαιτούμενο για την επόμενη ημέρα, έχοντας στο επίκεντρο τη συστηματική προσπάθεια των μελών του οικοσυστήματος φιλοξενίας, ώστε να αποτραπούν ή να αντιμετωπιστούν αποτελεσματικά οι κρίσεις. Οι τουριστικές επιχειρήσεις και οι προορισμοί που επιβιώνουν από κρίσεις θα επανέρχονται στο προσκήνιο με αυξημένα συγκριτικά πλεονεκτήματα. • Μάθημα πρώτο. Η διαχείριση των προορισμών μπαίνει στο επίκεντρο. Προϋπόθεση είναι να λειτουργήσουν άμεσα οι νομοθετημένοι Οργανισμοί Διαχείρισης και Προώθησης Προορισμού (DMMO) με εγγυημένη χρηματοδότηση βάσει αποτελεσμάτων και αξιοκρατικών κριτηρίων στη στελέχωσή τους. Η διαχείριση κινδύνου χρειάζεται να αποτελεί βασικό τμήμα του οργανογράμματος και να λειτουργεί κάτω από τις κατευθύνσεις του υπουργείου Κλιματικής Κρίσης και Πολιτικής Προστασίας και την Πολιτική Προστασία Περιφερειών και Αποκεντρωμένων Διοικήσεων. • Μάθημα δεύτερο. Σχέδια διαχείρισης κινδύνου. Η χώρα διαθέτει μια σειρά από αντίστοιχες στρατηγικές, αλλά και πολυδιάσπαση στη λήψη αποφάσεων. Παραδείγματα αποτελούν το Σχέδιο Ξενοκράτης, το Πλάνο Διαχείρισης Κρίσεων του υπουργείου Τουρισμού από το 2007 (PRC Group, THR, MRB) και κάποιες κατά τόπους μελέτες. Οι επιμέρους προορισμοί της χώρας, ανάλογα με τις ιδιαιτερότητές τους, θα πρέπει να δημιουργήσουν σύγχρονα σχέδια διαχείρισης κινδύνου προσαρμοσμένα στις ανάγκες τους, αξιοποιώντας τις προηγμένες τεχνολογίες. Χρειάζονται σχέδια τα οποία θα προσαρμόσουν –με σύγχρονους όρους στη συστημική αντιμετώπιση κινδύνων– και ζητήματα πρόληψης, προετοιμασίας, εκπαίδευσης, αναγνώρισης, εκτίμησης, διαβάθμισης αντιμετώπισης και ανάκαμψης μετά τις κρίσεις. • Μάθημα τρίτο. Το περιεχόμενο είναι βασιλιάς και στις κρίσεις. Στη Ρόδο, η διάχυση της πληροφορίας γίνεται σε πραγματικό χρόνο από τους ίδιους τους πυρόπληκτους τουρίστες. Live βίντεο της πυρκαγιάς στη Ρόδο κατέκλυσαν το TikTok και τα υπόλοιπα social media. Τα επίσημα αυτά εργαλεία επικοινωνίας με επαγγελματισμό θα πρέπει να συμμετέχουν στη διαχείριση της κρίσης, αφού άμεσα στηθεί η επίσημη επικοινωνιακή ομάδα. Προαπαιτούμενα είναι η ειλικρίνεια, η ευαισθησία, η αντίληψη της κοινής λογικής και η αίσθηση του επείγοντος της κατάστασης. • Μάθημα τέταρτο. Η πολιτική των εκκενώσεων σώζει ζωές. Πρέπει όμως να γίνεται με μέτρο, κλιμακωτά και κυρίως με συντονισμό. Οι επισκέπτες σε καρότσες, που είδαμε στη Ρόδο, δεν τιμούν κανέναν. Θα πρέπει η διαδικασία των έκτακτων μετακινήσεων να έχει προβλεφθεί στα guarantee και allotment συμβόλαια, καθώς και η συμμετοχή των tour operators και των ιδιωτικών λεωφορείων που διενεργούν το επίγειο handling στους προορισμούς. Η ίδια λογική πρέπει να επεκταθεί και σε ζητήματα αξιοπρεπούς φιλοξενίας και σίτισης των πυροπλήκτων. Ταυτόχρονα, πρέπει να υπάρξουν και δεσμεύσεις με τις συνεργαζόμενες αεροπορικές εταιρείες για έκτακτες πτήσεις επαναπατρισμού. • Μάθημα πέμπτο. Φέρουσα ικανότητα και στη διαχείριση κινδύνων. Συνήθως συγχέουμε τη φέρουσα ικανότητα (carrying capacity) των μαζικών προορισμών, όπως η Ρόδος, με ζητήματα χωρητικότητας υποδομών, αντοχής των προορισμών, που έχουν φυσικές, κοινωνικές και οικονομικές προεκτάσεις. Η νέα προσέγγιση της αντιληπτικής φέρουσας ικανότητας θα πρέπει να λαμβάνει υπόψη τις υποδομές σε συνάρτηση με τους κινδύνους και τη δυνατότητα αντιμετώπισής τους. Οι επιμέρους προορισμοί της χώρας, ανάλογα με τις ιδιαιτερότητές τους, θα πρέπει να δημιουργήσουν σύγχρονα σχέδια διαχείρισης κινδύνου. • Μάθημα έκτο. Οι επιπτώσεις της κλιματικής αλλαγής προκαλούν όλο και πιο συχνά ξαφνικά καταστροφικά χτυπήματα «cobra crisis», όπως στην περίπτωση της Ρόδου. Γεγονότα ακραία και ξαφνικά, ικανά να καταστρέψουν μια τουριστική σεζόν στο ξεκίνημά της, βρίσκουν τις ξενοδοχειακές επιχειρήσεις να αδυνατούν να αντεπεξέλθουν έπειτα από ένα τέτοιο χτύπημα ελλείψει ρευστότητας. Το νέο περιβάλλον απαιτεί αμεσότητα στην αντιμετώπιση των ξαφνικών κρίσεων από καιρικά φαινόμενα και γρήγορη στήριξη των ξενοδοχειακών επιχειρήσεων. Μόνο έτσι μπορεί να επιτευχθεί η ταχύτερη ανάκαμψή τους, να μη χαθεί η τουριστική περίοδος και να μην τεθεί σε κίνδυνο η βιωσιμότητά τους. Η πολιτική των μικροεπιδομάτων στους πληγέντες μακροχρόνια θα εκτοξεύσει τον δημοσιονομικό προϋπολογισμό σε βαθμό μεγαλύτερο του ασφαλιστικού. Πρέπει να υπάρξουν κίνητρα και ενισχύσεις από την κυβέρνηση για καινοτόμα, υβριδικά, ισχυρά και άμεσα στην αποπληρωμή ιδιωτικά ασφαλιστήρια συμβόλαια, που θα προστατεύουν την τουριστική επιχείρηση και την εθνική οικονομία μέσω των αντασφαλίσεων. • Μάθημα έβδομο. Το θερινό μοντέλο διακοπών και η εποχικότητα των μηνών Ιουνίου – Αυγούστου θα χαρακτηρίζεται ολοένα και περισσότερο από αβεβαιότητα (πυρκαγιές, βροχές, καύσωνες, υγρασία) και θα βαίνει με μειούμενη ελκυστικότητα και αποδοτικότητα. Σύμφωνα με παλαιότερες μελέτες της Pesata, μια αύξηση της θερμοκρασίας κατά 2,5° C στη μεσογειακή λεκάνη θα μειώσει τον εισερχόμενο τουρισμό κατά 1% και θα μειώσει τα έσοδα κατά 1 δισ. ευρώ, με την Ελλάδα να βρίσκεται στο επίκεντρο αυτής της αλλαγής. Χρειάζεται άμεσα ο σχεδιασμός για την επέκταση της τουριστικής περιόδου. • Μάθημα όγδοο. Παρακολούθηση, πρόβλεψη και αμεσότητα. Τα ελάχιστα Integrated Destination Resort της χώρας, όπως το Costa Navarino, έχουν δημιουργήσει συστήματα πρόβλεψης, αποτροπής και έγκαιρης αντιμετώπισης των εκατοντάδων πυρκαγιών που λαμβάνουν μέρος στις εκτάσεις τους, αποτελώντας με αυτόν τον τρόπο παράγοντα εμπόδισης της ερημοποίησης των περιοχών τους. Αντίστοιχα συστήματα, όπως είναι η Διαχείριση Πληροφοριών Κλίματος με Λογισμικό για την Πρόβλεψη Αλλαγών του Καιρού, του Κλίματος, μπορούν να εφαρμοστούν σε αρκετά σημεία της χώρας. • Μάθημα ένατο. Ανάγκη για αλληλέγγυο ανταγωνισμό. Κράτος και ιδιωτικός τομέας πρέπει να δημιουργήσουν έξυπνα προγράμματα ανθεκτικότητας και αντοχής. Η ακύρωση μαζικών ταξιδιωτικών προγραμμάτων οδηγεί σε κλειστές τουριστικές επιχειρήσεις, σε καθυστέρηση των επενδύσεων και σε μακροχρόνια μειωμένη ανταγωνιστικότητα προορισμών. Η δημιουργία αλληλέγγυων δικτύων επιχειρήσεων δύναται να αποκτήσει εφαρμογή για τις σύγχρονες μικρές και πολύ μικρές τουριστικές επιχειρήσεις της χώρας μας. Η δημιουργία ενός Αποθεματικού Ταμείου Αλληλεγγύης ειδικού σκοπού στο πρότυπο του ATOL των Βρετανών tour operators θα μπορούσε να αποτελέσει ένα ακόμη σημαντικό εργαλείο. • Τελευταίο μάθημα προς όλους μας είναι η αλληλεγγύη που επέδειξαν οι Ροδίτες προς τους επισκέπτες που φιλοξενούνται. Αλληλεγγύη κυρίως από κατοίκους οι οποίοι δεν έχουν σχέση με το τουριστικό επάγγελμα. Είναι η ίδια αλληλεγγύη που επιδεικνύουμε είτε πρόκειται για τουρίστα είτε για μετανάστη είτε για οποιονδήποτε συνάνθρωπο το έχει ανάγκη. Αλληλεγγύη και φιλοξενία αποτελούν το διαχρονικό ισχυρό brand της χώρας. * Ο κ. Σωτήρης Βαρελάς είναι επίκουρος καθηγητής Στρατηγικής Τμήματος Τουριστικών Σπουδών, Πανεπιστήμιο Πειραιώς. ",False
newsbomb.gr,https://www.kathimerini.gr/society/562559383/se-syllipsi-metatrapike-i-prosagogi-toy-19chronoy-kroati/,,Σε σύλληψη μετατράπηκε η προσαγωγή του 19χρονου Κροάτη,2023-08-08T22:36:19+03:00,Newsroom,"Στην Αθήνα μεταφέρεται ο 19χρονος Στην Αθήνα μεταφέρεται ο 19χρονος Κροάτης, ο οποίος συνελήφθη νωρίτερα στο συνοριακό σταθμό της Κακαβιάς, κατηγορούμενος για εμπλοκή στα αιματηρά επεισόδια της Νέας Φιλαδέλφειας. Ο νεαρός αρχικά προσήχθη στις 16:00, την ώρα που επέβαινε σε λεωφορείο με προορισμό τα Τίρανα. Μεταφέρθηκε και ανακρίθηκε στην Ασφάλεια Ιωαννίνων, όπου διαπιστώθηκε η συμμετοχή του στα αιματηρά γεγονότα κι έτσι συνελήφθη. Υπενθυμίζεται πως μέχρι στιγμής, οι αστυνομικές αρχές έχουν προχωρήσει συνολικά σε 106 συλλήψεις, εκ των οποίων οι τέσσερις είναι Ελληνες, που αφέθηκαν ελεύθεροι με προφορική εντολή του εισαγγελέα. Μεταξύ των συλληφθέντων περιλαμβάνονται επίσης επτά Κροάτες οι οποίοι συνελήφθησαν στους Ευζώνους, ενώ έφευγαν από την Ελλάδα. Σε βάρος τους δεν προέκυψαν στοιχεία για ανάμειξη στα χτεσινά επεισόδια, αλλά στο όχημα που επέβαιναν βρέθηκαν μαχαίρια, γι’ αυτό παραμένουν υπό κράτηση. Σημειώνεται πως οι συλληφθέντες θα οδηγηθούν την Τετάρτη στον εισαγγελέα.     ",False
newsbomb.gr,https://www.kathimerini.gr/society/562559320/nea-filadelfeia-to-chroniko-enos-proanaggelthentos-egklimatos/,,Νέα Φιλαδέλφεια: Το χρονικό ενός προαναγγελθέντος εγκλήματος,2023-08-08T22:21:17+03:00,Λουκάς Βελιδάκης,"Η αιματηρή επίθεση, τα λάθη, οι παραλείψεις και οι ευθύνες - Το πρωί της Τετάρτης στον εισαγγελέα οι συλληφθέντες Στον «χάρτη» της βίας των χούλιγκανς μπήκε εν μέσω θέρους η χώρα, μετά τη δολοφονική επίθεση Κροατών στη Νέα Φιλαδέλφεια, το βράδυ της Δευτέρας. Ο θάνατος του 29χρονου Μιχάλη Κατσουρή, ο οποίος δέχθηκε πλήγμα από μαχαίρι, επανέφερε τις μνήμες από τη δολοφονία του Αλκη Καμπανού στη Θεσσαλονίκη και έδειξε ότι ο δρόμος για την αντιμετώπιση της οπαδικής βίας παραμένει εξαιρετικά δύσβατος. Νεότερες πληροφορίες αναφέρουν ότι σχηματίζεται δικογραφία για τους πάνω από 100 συλληφθέντες, που περιλαμβάνει τρία κακουργήματα, μεταξύ των οποίων η σύσταση εγκληματικής οργάνωσης και η ανθρωποκτονία. Οι ίδιες πληροφορίες αναφέρουν ότι δεν έχει προκύψει ακόμα ποιος κατάφερε τη φονική μαχαιριά και οι ιθύνοντες της ΕΛ.ΑΣ εκτιμούν ότι αυτό θα προκύψει από την ανάλυση του DNA. Επίσης, ανάμεσα στους συλληφθέντες υπάρχουν δύο Έλληνες, οι οποίοι έχουν φάκελο βαρύ στην ΕΛ.ΑΣ, κυρίως για τη συμμετοχή τους σε επεισόδια οπαδικού χαρακτήρα. Υπάρχει η εκτίμηση ότι είναι αυτοί που συνόδευαν την ομάδα των Κροατών χούλιγκανς στη Νέα Φιλαδέλφεια.  Τα επεισόδια πέριξ του γηπέδου της ΑΕΚ έμοιαζαν απροσδόκητα, ωστόσο αυτόπτες μάρτυρες δήλωσαν ότι στην ατμόσφαιρα ήταν διάχυτη η εντύπωση ότι επίκειται επίθεση. Οι μαρτυρίες στην «Κ» είναι δηλωτικές – μια γυναίκα, στον όγδοο μήνα της εγκυμοσύνης, βρισκόταν σε καφετέρια και περιγράφει στην «Κ» υπό τον όρο της ανωνυμίας πώς έδρασαν οι ορδές των χούλιγκαν. Περίπου στις 22:30 τους ειδοποίησε κάποιος να φύγουν από το μαγαζί, όπου βρίσκονταν μαζί με άλλους θαμώνες. «Ερχονται Κροάτες μαζί με Παναθηναϊκούς, μαζέψτε τα τραπέζια», τους είπε. Σύμφωνα με άλλους αυτόπτες μάρτυρες που μίλησαν στην «Κ» υπήρχε από νωρίς η αίσθηση και η αγωνία ότι κάτι κακό θα συμβεί. «Περίμεναν ότι θα γίνει κάποιο “ντου”, το συζητούσαν», είπε ένας εξ αυτών. «Βλέπαμε τα βίντεο με την αυτοκινητοπομπή που ανέβαιναν στο Ιντερνετ, ξέραμε ότι έρχονται», ανέφερε άλλος. Οι Κροάτες χούλιγκανς, παρά την απαγόρευση μετακίνησης, διέσχισαν μία μεγάλη απόσταση μέχρι να φτάσουν στο σημείο της επίθεσης. Η αυτοκινητοπομπή τους πέρασε από τον συνοριακό σταθμό Μποζάι προς Μαυροβούνιο μεταξύ 03:00 έως 06:00 το πρωί της Δευτέρας και στη συνεχεία κινήθηκε προς την Αλβανία. Στις 13:00 της Δευτέρας μπήκαν στην Ελλάδα από τον συνοριακό σταθμό Κακαβιάς, ενώ περί τις 20:00 πέρασαν από τα διόδια της Πάτρας. Δύο ώρες μετά, το κομβόι φτάνει στα διόδια της Ελευσίνας. Πληροφορίες αναφέρουν ότι οι Κροάτες εντοπίστηκαν από την Ασφάλεια και τέθηκαν υπό διακριτική παρακολούθηση. Οταν έφτασαν στην Αττική Οδό, στάθμευσαν τα αυτοκίνητα και οι περισσότεροι κατευθύνθηκαν στον σταθμό του ΗΣΑΠ «Ειρήνη». Εκεί φέρονται να συναντήθηκαν με Ελληνες χούλιγκανς, οι οποίοι διευκόλυναν τις κινήσεις τους στην περιοχή. Λίγο πριν τις 23:00, η ομάδα των χούλιγκανς -Κροάτες και Έλληνες- φτάνει στον σταθμό «Πευκάκια» και πεζή κινείται προς το γήπεδο της Νέας Φιλαδέλφειας. Οπτικοακουστικό υλικό που κυκλοφόρησε στα social media, τους δείχνει πάνοπλους κι έτοιμους για επίθεση. Λίγα λεπτά μετά τις 11 το βράδυ της Δευτέρας ξεκίνησαν τα επεισόδια, αρχικά στον περιβάλλοντα χώρο του γηπέδου και επεκτάθηκαν στις γειτονικές καφετέριες. Οι συγκρούσεις φαίνεται πως ήταν «τυφλές», οι τραυματίες έφτασαν στους 10, ενώ οι δυνάμεις των ΜΑΤ -σύμφωνα με μαρτυρίες- εμφανίστηκαν περίπου μισή ώρα αργότερα, προχωρώντας σε εκτεταμένη χρήση χημικών και 98 συλλήψεις (που αυξήθηκαν την Τρίτη). Στις 23:45 έγινε η διακομιδή του 29χρονου στον Ερυθρό Σταυρό. Στη 01:20 κατέληξε. Η δημοσίευση κοινοποιήθηκε από το χρήστη Hooltras (@hooltrass)   Μολονότι υπήρχε πρότερη ενημέρωση για την κάθοδο των Κροατών χούλιγκανς προς την Αθήνα, η ΕΛ.ΑΣ επέδειξε αδράνεια. Για την απόδοση ευθυνών, η ΕΔΕ που διατάχθηκε ανατέθηκε στον προϊστάμενο του Επιτελείου της ΕΛ.ΑΣ. αντιστράτηγο Ελευθέριο Γκαρίλα. Τα έγγραφα που είδαν το φως της δημοσιότητας είναι ενδεικτικά: Η ΕΛ.ΑΣ. γνώριζε εγκαίρως για τους Κροάτες, έχοντας μάλιστα αναφορά από τις Αρχές του Μαυροβουνίου για την ώρα που οι χούλιγκανς πέρασαν τα σύνορα, καθώς επίσης πόσοι ήταν και σε ποια αυτοκίνητα επέβαιναν. Ειδικότερα, αναφέρεται ότι «στις 7/8/2023, μεταξύ 3:00 και 6:00 στο BCP Bozaj, σε έξοδο του Μαυροβουνίου, αξιωματικοί της συνοριοφυλακής έθεσαν υπό έλεγχο πολίτες από την Κροατία (120 επιβάτες), νεότερης ηλικίας, που θεωρείται πως ταξιδεύουν στην Ελλάδα για να παρακολουθήσουν τον ποδοσφαιρικό αγώνα μεταξύ της ΑΕΚ και της Ντιναμό».  Οι Κροάτες χούλιγκαν διέσχισαν την Εθνική Οδό ως την Αθήνα, σε αυτοκινητοπομπή. Στο φως, επίσης, ήρθαν τρία Δελτία Πληροφοριών της Υποδιεύθυνσης Αντιμετώπισης Βίας στους Αθλητικούς Χώρους, που αποκαλύπτουν ότι οι αρχές γνώριζαν για την άφιξη των Κροατών χούλιγκαν στην Ελλάδα. Σύμφωνα με αυτά, υπήρξε γνώση ακόμα και για τον τόπο διαμονής τους. Το πρώτο έγγραφο αναφέρει: «Σύμφωνα με πληροφορίες που περιήλθαν στην Υπηρεσία μας από πηγή συνήθους αξιοπιστίας και οι οποίες διαρκώς ελέγχονται, στη χώρα μας θα αφιχθεί ικανός αριθμός (περίπου 100)οργανωμένων οπαδών της  DINAMO ZAGREB (Bad Blue Boys), κάποιοι εκ των οποίων θα φιλοξενηθούν από οπαδούς της ομάδας του ΠΑΝΑΘΗΝΑΪΚΟΥ, με τους οποίους είναι αδελφοποιημένοι και διατηρούν εξαιρετικές σχέσεις και επικοινωνία, και κάποιοι διαμένουν σε διάφορα καταλύματα Airbnb, κυρίως πλησίον της Λ.Αλεξάνδρας. Επιπλέον, ενδέχεται μικρός αριθμός αυτών να φιλοξενηθούν στα κεντρικά γραφεία του ΠΑΝ.ΚΙ επί της Λ. Αλεξάνδρας αρ. 115, τα οποία αναμένεται να ανοίξουν απογευματινές ώρες της 07/08/2023 και να συγκεντρωθεί ικανός αριθμός ατόμων».  Το δεύτερο έγγραφο σημειώνει: Σε συνέχεια ανωτέρω σχετικού και σύμφωνα με νεότερες πληροφορίες που περιήλθαν στην Υπηρεσία μας, οι οργανωμένοι οπαδοί της ομάδας της Α.Ε.Κ έχουν πληροφορηθεί για την έλευση των οπαδών της ομάδα της GNK Dinamo Zagreb, γεγονός που έχει προκαλέσει αναβρασμό στις τάξεις τους και συζητούν για δικές τους ενέργειες.  Το τρίτο έγγραφο υπογραμμίζει: Σε συνέχεια ανωτέρω σχετικών και σύμφωνα με νεότερες πληροφορίες που περιήλθαν στην υπηρεσία μας από ανοιχτές πηγές, οι οργανωμένοι οπαδοί της ομάδας της ΑΕΚ απευθύνουν κάλεσμα στους οπαδούς της ομάδας να συγκεντρωθούν στον εξωτερικό χώρο (πέταλο) του γηπέδου OPAP ARENA σήμερα και από τις 19:00 ώρα με πρόφαση την διανομή εισιτηρίων διαρκείας.  Σε όλα τα Δελτία, η ΕΛ.ΑΣ σημείωνε ότι παρακολουθεί το θέμα και για οποιαδήποτε νεότερο θα επανέλθει. Η δημοσίευση κοινοποιήθηκε από το χρήστη Riot With Style (@riot.with.style)  Λάθη και παραλείψεις παραδέχτηκε ο υπουργός Προστασίας του Πολίτη Γιάννης Οικονόμου, ο οποίος δεσμεύτηκε για την απόδοση ευθυνών. Μιλώντας στον Alpha, αναφέρθηκε σε «πρωτοφανή επιχειρησιακά σφάλματα», που χαρακτήρισε «απαράδεκτα και ανεπίτρεπτα» και για «λάθος αξιολόγηση πληροφοριών». Για χειρισμούς της ΕΛ.ΑΣ, δήλωσε πως αποτελούν «τραγική αποτυχία τελείως ξένη, για τις αποδόσεις και την αποτελεσματικότητά της». «Υπήρχαν άνθρωποι που ξεκίνησαν από το Ζάγκρεμπ χωρίς να τους σταματήσει κανείς. Αυτό είναι απαράδεκτο, ανεπίτρεπτο. Ήδη αποδόθηκαν οι πρώτες ευθύνες», πρόσθεσε. Εξέφρασε δε την εκτίμηση ότι ο δολοφόνος του 29χρονου είναι ανάμεσα στους συλληφθέντες και θα ταυτοποιηθεί. Αναφορικά με την απόδοση ευθυνών δεσμεύτηκε ότι η έρευνα θα προχωρήσει και δεν θα σταματήσουν οι ευθύνες στους επτά αξιωματικούς. Η ΕΛ.ΑΣ έχει εξαπολύσει ανθρωποκυνηγητό για τον εντοπισμό και τη σύλληψη των χούλιγκανς που έλαβαν μέρος στην επίθεση και διαφεύγουν. Συνολικά έγιναν 106 συλλήψεις. Εως το μεσημέρι είχαν γίνει μαζικά 98 συλλήψεις.    Το απόγευμα, στους Ευζώνους συνελήφθησαν επτά Κροάτες που έφευγαν από την Ελλάδα. Στο όχημα που επέβαιναν βρέθηκαν μαχαίρια και διερευνάται η ανάμειξη τους στο περιστατικό, σύμφωνα με τον κυβερνητικό εκπρόσωπο.  Γύρω στις 16:00, προσήχθη στον συνοριακό σταθμό στην Κακαβιά ένας 19χρονος Κροάτης, ο οποίος επέβαινε σε λεωφορείο για τα Τίρανα και κρατείται προκειμένου να εξακριβωθεί αν εμπλέκεται. Το βράδυ της Τρίτης έγινε γνωστό πως και αυτός συνελήφθη.  Αφέθηκαν ελεύθεροι, με προφορική εντολή του εισαγγελέα, τέσσερις Ελληνες εκ των 98 συλληφθέντων αρχικά. Πρόκειται για τέσσερις τραυματίες, εκ των οποίων οι τρεις έχουν δώσει καταθέσεις στην Υποδιεύθυνση Αντιμετώπισης της Βίας στους Αθλητικούς χώρους, ενώ ο ένας δεν ήταν ακόμα σε θέση να δώσει κατάθεση. Οι υπόλοιποι 94 κρατούνται και θα οδηγηθούν αύριο Τετάρτη στον εισαγγελέα, ενώ λαμβάνεται γενετικό υλικό για DNA από όλους σε μια προσπάθεια να ταυτοποιηθεί ο δράστης της δολοφονίας του 29χρονου. Η Αστυνομία συνεχίζει τις προσαγωγές Κροατών στην Αθήνα, αλλά και όσων επιχειρούν να φύγουν από την χώρα, από τα συνοριακά περάσματα. Νωρίτερα στους Αμπελοκήπους έγιναν συνολικά εννέα προσαγωγές Κροατών, οι οποίοι οδηγήθηκαν στην ΓΑΔΑ, αλλά αφέθηκαν ελεύθεροι, καθώς διαπιστώθηκε ότι δεν έχουν καμία σχέση με την ομάδα των χούλιγκαν. ",False
newsbomb.gr,https://www.kathimerini.gr/society/562559362/pyrkagies-kampanaki-kindynoy-gia-to-triimero-9-11-aygoystoy/,,Πυρκαγιές: «Καμπανάκι» κινδύνου για το τριήμερο 9-11 Αυγούστου,2023-08-08T21:35:10+03:00,Newsroom,"Αυξημένος κίνδυνος εκδήλωσης και εξάπλωσης λόγω σημαντικής ενίσχυσης των βορείων ανέμων Αυξημένος κίνδυνος εκδήλωσης και εξάπλωσης πυρκαγιών, προκύπτει από την επιδείνωση των πυρομετεωρολογικών συνθηκών λόγω σημαντικής ενίσχυσης των βορείων ανέμων, η οποία αναμένεται το τριήμερο 9 έως 11 Αυγούστου, σύμφωνα με τα πρόσφατα προγνωστικά στοιχεία του Εθνικού Αστεροσκοπείου Αθηνών/meteo.gr. Οπως επισημαίνεται, η επίδραση των πυρομετεωρολογικών συνθηκών στην ευκολία ανάφλεξης της καύσιμης ύλης στα δάση είναι σωρευτική και επηρεάζει την ταχύτητα εξάπλωσης της φωτιάς σε περίπτωση εκδήλωσης πυρκαγιών. Ειδικότερα, πάρα την υποχώρηση των υψηλών θερμοκρασιών και την επικράτηση λιγότερο ξηρών συνθηκών τις τελευταίες ημέρες, η ευκολία ανάφλεξης και η ταχύτητα εξάπλωσης παραμένουν σε υψηλά επίπεδα στο μεγαλύτερο τμήμα της χώρας. Αναλύοντας τις γεωγραφικές ζώνες όπου αναμένεται να συνδυαστούν οι μεγαλύτερες εντάσεις ανέμου (με μέση ταχύτητα άνω των 5 μποφόρ) με την υψηλότερη ευφλεκτότητα των δασικών καυσίμων, το Εθνικό Αστεροσκοπείο Αθηνών/meteo.gr εκτιμά πως οι περιοχές με τις πλέον δυσμενείς πυρομετεωρολογικές συνθήκες περιλαμβάνουν την Αττική, τη Βοιωτία τη Νότια Φωκίδα, την Εύβοια, την Ανατολική Αργολίδα, την Ανατολική και Νότια Λακωνία, τις Κυκλάδες, την Κρήτη, τα Δωδεκάνησα, τη Σάμο, την Ικαρία, τη Χίο, τη Λέσβο, τη Λήμνο, τη Σαμοθράκη, τη Θάσο, τις Σποράδες και τοπικά σε τμήματα της Ροδόπης, του Έβρου και της Χαλκιδικής. Στις εν λόγω γεωγραφικές ζώνες, ιδιαίτερη προσοχή θα πρέπει να δοθεί σε περιοχές όπου οι βόρειοι άνεμοι θα “ευθυγραμμίζονται” με την τοπογραφία και τη δασική καύσιμη ύλη (π.χ., όταν ο άνεμος πνέει κάθετα στην πλαγιά ενός πυκνόφυτου ορεινού όγκου), μεγιστοποιώντας το δυναμικό εκδήλωσης ακραίας συμπεριφοράς φωτιάς. Πηγή: Εθνικό Αστεροσκοπείο Αθηνών/meteo.gr ",True
newsbomb.gr,https://www.kathimerini.gr/society/562559329/oikonomoy-protofani-epicheirisiaka-sfalmata-kai-apotychia-tis-el-as/,,Οικονόμου: Πρωτοφανή επιχειρησιακά σφάλματα και αποτυχία της ΕΛ.ΑΣ,2023-08-08T21:17:37+03:00,Newsroom,"Ο υπουργός παραδέχθηκε ότι «υπήρχαν πληροφορίες που δεν αξιοποιήθηκαν» Για πρωτοφανή επιχειρησιακά σφάλματα και «τραγική αποτυχία» της ΕΛ.ΑΣ, αναφορικά με τα αιματηρά επεισόδια και το θανάσιμο τραυματισμό του 29χρονου οπαδού της ΑΕΚ στη Νέα Φιλαδέλφεια, έκανε λόγο ο υπουργός Προστασίας του Πολίτη, Γιάννης Οικονόμου. Μιλώντας στον τηλεοπτικό σταθμό ALPHA, ο υπουργός παραδέχθηκε ότι «υπήρχαν πληροφορίες που δεν αξιοποιήθηκαν», λέγοντας πως τα επιχειρησιακά σφάλματα αποτελούν αντικείμενο της ΕΔΕ που διατάχθηκε. «Τα όσα συνέβησαν, με τον τραγικό χαμό αναδεικνύουν δύο φοβερά αντιφατικά πρόσωπα της ΕΛΑΣ. Ενώ στις συλλήψεις υπήρχε επάρκεια, συνελήφθησαν 98 και άλλοι 7 στους Εύζωνες, όπου διερευνάται η σχέση τους με το περιστατικό, με υψηλή πιθανότητα ανάμεσα σ’ αυτούς να είναι ο δολοφόνος, στον τομέα της πρόληψης και της αποτροπής είχαμε μια τραγική αποτυχία. Δεν θέλω να μασάω τα λόγια μου», ανέφερε ο Γιάννης Οικονόμου. Αναφερόμενος στους χειρισμούς της ΕΛ.ΑΣ, ο υπουργός δήλωσε πως αποτελούν «τραγική αποτυχία τελείως ξένη, για τις αποδόσεις και την αποτελεσματικότητά της. «Υπήρχαν άνθρωποι που ξεκίνησαν από το Ζάγκρεμπ χωρίς να τους σταματήσει κανείς. Αυτό είναι απαράδεκτο, ανεπίτρεπτο. Ήδη αποδόθηκαν οι πρώτες ευθύνες», πρόσθεσε. «Απαντώ ξεκάθαρα και στους καλοπροαίρετους και σε όσους μηδενίζουν, ότι βεβαίως ό,τι μας δείξει η έρευνα θα σημάνει και αντίστοιχες αποφάσεις. Δεν σταματάμε εκεί, θέλω να το ξεκαθαρίσω με όλους τους όρους. Αυτό που συνέβη ήταν απαράδεκτο. Δεν νοείται στελέχη της ΕΛ.ΑΣ ακόμα και μήνα Αύγουστο να αντιμετωπίζουν έτσι αυτά τα περιστατικά και αυτές τις πληροφορίες». Τέλος σχετικά με την απαίτηση κομμάτων της αντιπολίτευσης να παραιτηθεί, απάντησε: «Ο ΣΥΡΙΖΑ έχει ζητήσει 6 – 7 φορές την παραίτησή μου, ως κυβερνητικού εκπροσώπου. Δεν θα είχα κανένα πρόβλημα να παραιτηθώ αν είχε να κάνει με πολιτικό σχεδιασμό. Ο υπουργός δεν είναι αστυνομικός να καταστρώνει σχέδια αντιμετώπισης των χούλιγκαν. Θα ήταν ο εύκολος ο δρόμος της παραίτησης» ανέφερε. ",False
newsbomb.gr,https://www.kathimerini.gr/society/562558864/zitima-timis-i-paroysia-ton-kroaton-choyligkans-stin-ellada/,,«Ζήτημα τιμής η παρουσία των Κροατών χούλιγκανς στην Ελλάδα»,2023-08-08T21:06:00+03:00,Ελβίρα Κρίθαρη,"Ο αθλητικογράφος της κροατικής ειδησεογραφικής ιστοσελίδας «Index», Στέπαν Μάτι, κάνει λόγο για την κορύφωση ενός σχεδίου που περιελάμβανε όχι μόνο τυφλή βία, αλλά πρωτίστως την επιδεικτική της άσκηση Η στυγερή δολοφονία του 29χρονου φιλάθλου της ΑΕΚ στη Νέα Φιλαδέλφεια -στη γειτονιά, δηλαδή, που οι φίλοι της Eνωσης αισθάνονται περισσότερο «σπίτι τους»- μοιάζει να ήταν η κορύφωση ενός σχεδίου που περιελάμβανε όχι μόνο τυφλή βία, αλλά πρωτίστως την επιδεικτική της άσκηση. Στο σύμπαν των ultras πολλά πράγματα δεν βγάζουν νόημα, ωστόσο, η πρόβλεψη μιας φρικτής τροπής από τη συντονισμένη κάθοδο των βαλκάνιων χούλιγκανς στην Αθήνα δεν ήταν δύσκολη. Τουλάχιστον, οι Κροάτες γνώστες του πεδίου, όπως ο αθλητικογράφος του κροατικού «Index», Στέπαν Μάτι, είχαν ήδη σκεφτεί, απλώς παρατηρώντας τις -ηπιότερες- εγχώριες συγκρούσεις των ακραίων οπαδών, πως «είναι θέμα χρόνου να θρηνήσουμε θύματα». «Οι ultras της Ντιναμό δεν ενδιαφέρονται για τα μεγέθη των ομάδων με ποδοσφαιρικούς όρους, ούτε επικεντρώνονται στον αγώνα, αλλά κρίνουν το μέτρο της ομάδας με χουλιγκανικούς όρους». Ο Στέπαν Μάτι, που καλύπτει δημοσιογραφικά την Ντιναμό Ζάγκρεμπ για την πιο δημοφιλή ειδησεογραφική ιστοσελίδα της χώρας του, εξηγεί στην «Κ» πως ήταν ζήτημα τιμής και περηφάνιας η παρουσία των ultras στην Αθήνα, για τον αγώνα της ΑΕΚ με τη Ντιναμό, παρά την απαγόρευση μετακίνησης οπαδών που εξέδωσε η UEFA. «Είναι μεγάλο πράγμα να πας συγκεκριμένα στην Ελλάδα όταν η ομάδα σου παίζει εκεί. Διότι η Αθήνα είναι μια πόλη με τρεις ομάδες και οι σύνδεσμοι του Ολυμπιακού, του Παναθηναϊκού και της ΑΕΚ είναι μεγάλοι. (Οι ultras της Ντιναμό) δεν ενδιαφέρονται για τα μεγέθη των ομάδων με ποδοσφαιρικούς όρους, ούτε επικεντρώνονται στον αγώνα, αλλά κρίνουν το μέτρο της ομάδας με χουλιγκανικούς όρους και, έτσι, για αυτούς είναι σπουδαίο να έρθουν στην Ελλάδα και να εμπλακούν σε επεισόδια με Eλληνες οπαδούς», λέει ο Μάτι. Οι χούλιγκανς -περιγράφει ο Κροάτης δημοσιογράφος- βλέπουν την Ελλάδα σαν πεδίο δόξης για χουλιγκανισμό και γι’ αυτό λέει πως ο ίδιος ως φίλαθλος θα απέφευγε να παρακολουθήσει αγώνα στη χώρα. «Αν η ομάδα μου έπαιζε στη Βιέννη, όμως, θα πήγαινα», προσθέτει. «Στην Κροατία οι δυο πιο μεγάλες ομάδες ultras, οι Bad Blue Boys της Ντιναμό και οι Torcida της Χάιντουκ Σπλιτ δεν εμπλέκονται σε περιστατικά μεγάλων επεισοδίων εντός πόλεων», λέει ο αθλητικός δημοσιογράφος. Και αυτό γιατί συνήθως δημιουργούν επεισόδια εκτός: σε αυτοκινητόδρομους, βενζινάδικα ή χώρους στάθμευσης στο περιθώριο των εθνικών οδών – πάντως μακριά από το γήπεδο. «Συνήθως αυτές οι συγκρούσεις είναι προαποφασισμένες. Ξέρει ο ένας πού θα σταματήσει ο άλλος, συναντιούνται και συγκρούονται». «Στο Ζάγκρεμπ, όταν οι οπαδοί της Χάιντουκ Σπλιτ έρχονται γιατί παίζει η ομάδα, η αστυνομία τους περιμένει στην είσοδο της πόλης και τους οργανώνει σε κομβόι μέχρι το γήπεδο». Παρότι υπάρχουν μικρότερης κλίμακας επεισόδια σε αστικό περιβάλλον, ο Μάτι αποδίδει την αποφυγή θανάτων στην ισχυρή παρουσία αστυνομίας. «Δεν θα μπορούσε να συμβεί στην κροατική αστυνομία αυτό που συνέβη στην ελληνική, εχθές», λέει. «Απ’ όσα μπορούμε να καταλάβουμε γνώριζαν ότι αυτά τα άτομα ήταν καθ’ οδόν, ήξεραν πού θα έμεναν και τα άφησαν να μπουν μέσα στην πόλη. Στο Ζάγκρεμπ, όταν οι οπαδοί της Χάιντουκ Σπλιτ έρχονται γιατί παίζει η ομάδα, η αστυνομία τους περιμένει στην είσοδο της πόλης και τους οργανώνει σε κομβόι μέχρι το γήπεδο. Oλα ελέγχονται από την αστυνομία. Είναι πρακτικώς αδύνατο για τις δυο ομάδες οπαδών να βρεθούν και να συγκρουστούν καθώς μετακινούνται στην πόλη. Από αυτά που καταλαβαίνω ήταν μια στιγμή τρομερά κακής κρίσης από μεριάς των ελληνικών Αρχών, το οποίο δεν αναιρεί, βέβαια, τις ευθύνες των οπαδών», καταλήγει ο Στέπαν Μάτι. Το οπτικό υλικό που έχει δει το φως της δημοσιότητας από ακόμα μια νύχτα ακραίας οπαδικής βίας, περιγράφει στιγμές που πιθανότατα θα μπορούσαν να είχαν αποτραπεί. Αντ’ αυτού, η Ένωση στα 100 χρόνια ζωής της φέτος, θρηνεί έναν δικό της άνθρωπο και η ελληνική κοινωνία παρακολουθεί παγωμένη ακόμα από τη δολοφονία του Aλκη Καμπανού, την ιστορία να εκτυλίσσεται με στυγερή επαναληπτικότητα. ",False
newsbomb.gr,https://www.kathimerini.gr/society/562559311/lesvos-to-ste-akyrose-tin-adeiodotisi-kataskeyis-tis-domis-sti-vastria/,,Λέσβος: Το ΣτΕ ακύρωσε την άδεια για ΚΥΤ στη Βάστρια,2023-08-08T20:30:00+03:00,Newsroom,"Εκανε δεκτή την αίτηση της περιφέρειας Βορείου Αιγαίου, ακυρώνοντας την αδειοδότηση λόγω έλλειψης περιβαλλοντικής μελέτης Την αδειοδότηση του έργου κατασκευής του Κέντρου Υποδοχής και Ταυτοποίησης (ΚΥΤ) στη Πλάτη – Βάστρια της Λέσβου, ακύρωσε με απόφασή του το ΣτΕ. Το Ε’ Τμήμα του Συμβουλίου της Επικρατείας έκανε δεκτή την αίτηση της περιφέρειας Βορείου Αιγαίου, ακυρώνοντας την αδειοδότηση λόγω έλλειψης περιβαλλοντικής μελέτης. Παράλληλα, το Ανώτατο Δικαστήριο ακύρωσε και την έγκριση της επέμβασης σε δασική έκταση 21.011 τ.μ, προκειμένου να κατασκευαστεί ο δρόμος πρόσβασης στη δομή. Στο ΚΥΤ της Βάστριας είχε προγραμματιστεί να διαμένουν πολίτες τρίτων χωρών, οι οποίοι έχουν εισέλθει χωρίς τα νόμιμα έγγραφα στην ελληνική επικράτεια, προκειμένου να υπαχθούν στις διαδικασίες υποδοχής και ταυτοποίησης, αλλά και για να υποβάλουν αίτημα διεθνούς προστασίας. Mε τον Δήμαρχο Μυτιλήνης Στρατή Κύτελη συναντήθηκε την Τρίτη, στο Δημαρχείο της πόλης, ο υπουργός Μετανάστευσης και Ασύλου Δημήτρης Καιρίδης ο οποίος πραγματοποιεί τριήμερη επίσκεψη στη Λέσβο και στη Χίο. Ο κ. Καιρίδης ανέφερε ότι «το υπουργείο θα ασκήσει πιέσεις προς την Ευρωπαϊκή Ενωση, ώστε να σταματήσει η Τουρκία να είναι διεθνής κόμβος διακίνησης μεταναστών. Είναι εξωφρενικό, άνθρωποι από την υποσαχάρια Αφρική να πηγαίνουν αεροπορικώς στην Τουρκία και στη συνέχεια με επισφαλή μέσα να ταξιδεύουν προς την Ελλάδα», σημείωσε. Παράλληλα, ο υπουργός επισκέφθηκε τη δομή στο Μαυροβούνι (Καρά Τεπέ) ενώ στη συνέχεια συνομίλησε με αιτούντες άσυλο από το Αφγανιστάν και την Παλαιστίνη. ",False
newsbomb.gr,https://www.kathimerini.gr/society/562559299/nea-filadelfeia-syllipseis-kai-prosagoges-kroaton-ayrio-ston-eisaggelea-94-kratoymenoi/,,Νέα Φιλαδέλφεια: Συλλήψεις και προσαγωγές Κροατών – Αύριο στον εισαγγελέα 94 κρατούμενοι,2023-08-08T20:10:30+03:00,Newsroom," Προσαγωγές και συλλήψεις Κροατών σε Αθήνα, Κακαβιά και Ευζώνους.  Ελεύθεροι, με προφορική εντολή του εισαγγελέα, αφέθηκαν οι τέσσερις Ελληνες εκ των 98 συλληφθέντων συνολικά για τα αιματηρά επεισόδια στη Νέα Φιλαδέλφεια. Πρόκειται για τέσσερις τραυματίες, εκ των οποίων οι τρεις έχουν δώσει καταθέσεις στην Υποδιεύθυνση Αντιμετώπισης της Βίας στους Αθλητικούς χώρους, ενώ ο ένας δεν ήταν μέχρι και πριν από λίγο σε θέση ακόμα να δώσει κατάθεση. Οι υπόλοιποι 94 κρατούνται και θα οδηγηθούν αύριο στον εισαγγελέα, ενώ λαμβάνεται γενετικό υλικό για DNA από όλους σε μια προσπάθεια να ταυτοποιηθεί ο δράστης της δολοφονίας του 29χρονου Μιχάλη, φίλαθλου της ΑΕΚ. Τουλάχιστον 82 από τους 98 συλληφθέντες είναι Κροάτες, σύμφωνα με πληροφορίες που επικαλείται η ΕΡΤ. Εν τω μεταξύ η Αστυνομία συνεχίζει τους εξονυχιστικούς ελέγχους, συλλήψεις και προσαγωγές Κροατών στην Αθήνα, αλλά και όσων επιχειρούν να φύγουν από την χώρα, από τα συνοριακά περάσματα, όπου έχουν δοθεί αυστηρές εντολές να εξετάζονται με μεγάλη προσοχή. Στους Ευζώνους συνελήφθησαν επτά Κροάτες που έφευγαν από την Ελλάδα. Σε βάρος τους δεν προέκυψαν στοιχεία για ανάμειξη στα χτεσινά επεισόδια, αλλά στο όχημα που επέβαιναν βρέθηκαν μαχαίρια, γι’ αυτό κρατούνται και θα οδηγηθούν στον εισαγγελέα. Γύρω στις 16.00 το απόγευμα προσήχθη στον συνοριακό σταθμό στην Κακαβιά ένας 20χρονος Κροάτης, ο οποίος επέβαινε σε λεωφορείο για τα Τίρανα και κρατείται προκειμένου να εξακριβωθεί αν εμπλέκεται στα χτεσινά επεισόδια. Νωρίτερα στους Αμπελοκήπους έγιναν συνολικά εννέα προσαγωγές Κροατών, οι οποίοι οδηγήθηκαν στην ΓΑΔΑ, αλλά αφέθηκαν ελεύθεροι, καθώς διαπιστώθηκε ότι δεν έχουν καμία σχέση με την ομάδα των χούλιγκαν. ",False
newsbomb.gr,https://www.kathimerini.gr/society/562559284/nea-filadelfeia-sto-pleyro-tis-oikogeneias-toy-29chronoy-i-aek/,,Νέα Φιλαδέλφεια: Στο πλευρό της οικογένειας του 29χρονου η ΑΕΚ,2023-08-08T20:05:39+03:00,Newsroom,"Ανθρωποι της διοίκησης συνάντησαν στο νοσοκομείο «Ερυθρός Σταυρός» τη μητέρα και τον αδερφό του Στο πλευρό της οικογένειας του 29χρονου φιλάθλου που έχασε τη ζωή του κατά τα αιματηρά επεισόδια στη Νέα Φιλαδέλφεια, βρίσκεται η διοίκηση της ΑΕΚ. Σύμφωνα με το ΣΚΑΪ, ο Α’ Αντιπρόεδρος της ΠΑΕ και Διευθύνων Σύμβουλος Γιώργος Κοσμάς και η υπεύθυνη δημοσίων σχέσεων Ανθή Παπακώστα, μετέβησαν στο νοσοκομείο «Ερυθρός Σταυρός», όπου συνάντησαν τη μητέρα και τον αδερφό του, όπως και τους τρεις τραυματίες οπαδούς, που επίσης νοσηλεύονται. Δια στόματος των εκπροσώπων της, η ΠΑΕ ΑΕΚ εξέφρασε την πρόθεση να αναλάβει τα έξοδα για την κηδεία του 29χρονου, ωστόσο, η οικογένεια ευχαρίστησε και το αρνήθηκε ευγενικά, εξηγώντας πως επιθυμεί να φροντίσει εκείνη για την ταφή του. Σε κάθε περίπτωση μεταφέρθηκε μήνυμα του επικεφαλής της ΠΑΕ, Δημήτρη Μελισσανίδη, πως στο επόμενο διάστημα η ΠΑΕ ΑΕΚ θα δείξει την συμπαράσταση τους με άλλους πρόσφορους τρόπους σε οτιδήποτε χρειαστεί. Αναφορικά με όσα οδήγησαν στο τραγικό περιστατικό, οι άνθρωποι της «Ένωσης» εξήγησαν, τόσο στη μητέρα και τον αδερφό του Μιχάλη, όσο και στους τραυματίες και τους συγγενείς τους, πως είχαν κάνει τα πάντα για να μη συμβούν όσα συνέβησαν, αλλά δεν ήταν στο χέρι τους από ένα σημείο κι έπειτα. Αφού διευκρινίστηκε ότι δεν εισακούστηκαν από την Αστυνομία οι επανειλημμένες επισημάνσεις, τονίστηκε ότι η ΑΕΚ παραμένει στη διάθεση τους για οτιδήποτε χρειαστούν. ",False
newsbomb.gr,https://www.kathimerini.gr/society/562559059/super-leage-mideniki-anochi-sti-via-oi-arches-na-vroyn-toys-enochoys/,,"Super Leage: Μηδενική ανοχή στη βία, οι αρχές να βρουν τους ενόχους",2023-08-08T18:22:23+03:00,Newsroom,"Εκφράζει τη θλίψη και τον αποτροπιασμό της για τα αιματηρά επεισόδια Μηδενική ανοχή στη βία ζητά η Super League, με αφορμή τα πολύ σοβαρά επεισόδια στη Νέα Φιλαδέλφεια που οδήγησαν στο θανάσιμο τραυματισμό του 29χρονου φιλάθλου της ΑΕΚ και στον τραυματισμό ακόμα οκτώ ατόμων. Σε ανακοίνωση που εξέδωσε, η διοργανώτρια αρχή του πρωταθλήματος ποδοσφαίρου, εκφράζει τη θλίψη της και τα θερμά συλλυπητήρια στην οικογένεια και τους οικείους του 29χρονου. Παράλληλα, εκφράζει δε και τον αποτροπιασμό της για τη δολοφονία, στέλνοντας το μήνυμα ότι οι αρμόδιες αρχές πρέπει «να βρουν τους ενόχους, για να λογοδοτήσουν στη Δικαιοσύνη». Οπως χαρακτηριστικά επισημαίνει, «τι άλλο χρειάζεται για να καταλάβουμε όλοι ότι η βία δεν έχει θέση στο ποδόσφαιρο, δεν έχει θέση στην κοινωνία μας;». Σύσσωμη η ποδοσφαιρική οικογένεια της Super League εκφράζει τη θλίψη και τον αποτροπιασμό της για τη δολοφονία του φιλάθλου στη Νέα Φιλαδέλφεια και εκφράζει θερμά συλλυπητήρια στην οικογένεια και τους οικείους του. Πως θα βρει η οικογένεια του νέου αυτού συνανθρώπου μας, τη… pic.twitter.com/O5qMc3Rn5S — Super League Greece (@Super_League_GR) August 8, 2023  Αναλυτικά η ανακοίνωση της Super League «Σύσσωμη η ποδοσφαιρική οικογένεια της Super League εκφράζει τη θλίψη και τον αποτροπιασμό της για τη δολοφονία του φιλάθλου στη Νέα Φιλαδέλφεια και εκφράζει θερμά συλλυπητήρια στην οικογένεια και τους οικείους του. Πως θα βρει η οικογένεια του νέου αυτού συνανθρώπου μας, τη δύναμη και το κουράγιο να αντιμετωπίσει αυτή την ανείπωτη τραγωδία; Τι άλλο χρειάζεται για να καταλάβουμε όλοι ότι η βία δεν έχει θέση στο ποδόσφαιρο, δεν έχει θέση στην κοινωνία μας; Μηδενική ανοχή στη βία, οι αρμόδιες αρχές να βρουν τους ενόχους, για να λογοδοτήσουν στη Δικαιοσύνη. ",False
newsbomb.gr,https://www.kathimerini.gr/society/562559035/ios-dytikoy-neiloy-10-nea-kroysmata-stin-ellada-poy-entopizontai/,,Ιός Δυτικού Νείλου: 10 νέα κρούσματα στην Ελλάδα – Πού εντοπίζονται,2023-08-08T17:53:31+03:00,Newsroom,"Εξι ασθενείς νοσηλεύονται, εκ των οποίων οι δύο σε ΜΕΘ Σε 10 ανέρχονται τα νέα κρούσματα που δηλώθηκαν ή διαγνώστηκαν σχετικά με τον ιό του Δυτικού Νείλου στη χώρα μας, σύμφωνα με την τελευταία επιδημιολογική έκθεση του ΕΟΔΥ. Από τις αρχές του 2023, έχουν καταγραφεί συνολικά 21 κρούσματα, ενώ τρεις ασθενείς, ηλικίας άνω των 78 ετών, απεβίωσαν με λοίμωξη από τον ιό. Αυτή τη στιγμή, έξι ασθενείς νοσηλεύονται σε νοσοκομεία, εκ των οποίων δύο βρίσκονται σε ΜΕΘ.  Οπως αναφέρει ο ΕΟΔΥ, από τα 21 εγχώρια κρούσματα λοίμωξης από τον ιό του Δυτικού Νείλου, τα 20 παρουσίασαν εκδηλώσεις από το Κεντρικό Νευρικό Σύστημα (ΚΝΣ, εγκεφαλίτιδα ή/και μηνιγγίτιδα ή/και οξεία χαλαρή παράλυση), ενώ σε μία περίπτωση παρουσιάστηκαν ήπιες έως μηδαμινές εκδηλώσεις συμπτωμάτων Σύμφωνα με τον ΕΟΔΥ, έχουν καταγραφεί κρούσματα λοίμωξης από τον ιό του Δυτικού Νείλου σε οικισμούς στις Περιφερειακές Ενότητες Λάρισας, Ημαθίας, Θεσσαλονίκης, Πέλλας, Σερρών, Καρδίτσας και Καβάλας. Μάλιστα, θεωρείται πιθανή και αναμενόμενη η διάγνωση περαιτέρω κρουσμάτων το ερχόμενο διάστημα και ενόψει της ευαισθητοποίησης των επαγγελματιών υγείας. Σημειώνεται πως κρούσματα λοίμωξης από ιό του Δυτικού Νείλου εμφανίζονται σε πολλές χώρες παγκοσμίως, όπως και σε πολλές Ευρωπαϊκές χώρες, σε ετήσια βάση. Στην Ευρωπαϊκή Ένωση και σε χώρες γειτονικές αυτής, κατά την περίοδο 2023, έως τις 02/08/2023, έχουν καταγραφεί -εκτός από τη χώρα μας- κρούσματα λοίμωξης από τον ιό ΔΝ σε: Ιταλία, Γαλλία και Ουγγαρία. ",False
newsbomb.gr,https://www.kathimerini.gr/society/562559050/nea-filadelfeia-sto-simeio-tis-dolofonias-paiktes-kai-ekprosopoi-tis-aek/,,Νέα Φιλαδέλφεια: Παίκτες της ΑΕΚ στο σημείο της δολοφονίας,2023-08-08T17:46:39+03:00,Newsroom,"Στο σημείο όπου πριν από λίγες ώρες χτυπήθηκε θανάσιμα ο 29χρονος Μιχάλης βρέθηκε αντιπροσωπεία παικτών της ΑΕΚ Στο σημείο όπου πριν από λίγες ώρες χτυπήθηκε θανάσιμα ο 29χρονος Μιχάλης βρέθηκε αντιπροσωπεία παικτών της ΑΕΚ. Συγκεκριμένα, έξω από το γήπεδο της Νέας Φιλαδέλφειας βρέθηκαν και άφησαν λουλούδια οι αρχηγοί Κώστας Γαλανόπουλος, Γιώργος Αθανασιάδης, Σέρχιο Αραούχο, Στίβεν Τσούμπερ, Νταμιάν Σιμάνσκι. Μαζί τους ήταν και ο team manager Δημήτρης Ναλιτζής, ο διευθύνων σύμβουλος κι αντιπρόεδρος Γιώργος Κοσμάς, η υπεύθυνη δημοσίων σχέσεων Ανθή Παπακώστα και ο μεταφραστής Πάνος Αναστασόπουλος. Φόρος τιμής από τους ποδοσφαιριστές και τη διοίκηση της ΠΑΕ ΑΕΚ στον αδικοχαμένο Μιχάλη. pic.twitter.com/OGHl0pZ60s — AEK F.C. (@AEK_FC_OFFICIAL) August 8, 2023  ",False
newsbomb.gr,https://www.kathimerini.gr/society/562559014/kroates-choyligkan-bad-blue-boys-chitler-pavelits-kai-podosfairo/,,"Κροάτες χούλιγκαν “Bad Blue Boys”: Χίτλερ, Πάβελιτς και… ποδόσφαιρο",2023-08-08T17:46:16+03:00,Άκης Τριανταφύλλου,"Οι Κροάτες που οργανώθηκαν τη δεκαετία του 1980 με σκοπό την υποστήριξη της Ντιναμό αποτελούν πλέον μια από τις πιο σκληρές νεοναζιστικές οργανώσεις στον κόσμο.  Το 1983 ο Σον Πεν με τον πρωταγωνιστικό του ρόλο στην ταινία «Bad Boys», θα ξεκινούσε μια αξιοζήλευτη καριέρα στο Χόλιγουντ, με τον τίτλο του «σκληρού» να τον ακολουθεί. Στην τότε ενωμένη Γιουγκοσλαβία, όπου μετά τον θάνατο του Τίτο, οι εθνικιστικές τάσεις άρχισαν να ξυπνούν ολοένα και πιο πολύ, «τα κακά παιδιά» και η δράση του Αμερικανού ηθοποιού στην ταινία, φαίνεται πως αποτέλεσε την έμπνευση για την ίδρυση ενός πυρήνα οπαδών που θεωρείται ο πιο σκληροπυρηνικός σε όλη την Ευρώπη, των «Bad Blue Boys». Είναι οι οργανωμένοι οπαδοι της Ντιναμό Ζάγκρεμπ που το βράδυ της Δευτέρας προκάλεσαν έναν θάνατο, τραυματισμούς και αποτρόπαια επεισόδια έξω από την «OPAP Arena».   17.03.2023🇭🇷Bad Blue Boys (Dinamo Zagreb) celebration 37 years https://t.co/Fjy3xrlEmQ pic.twitter.com/kJKfWGyK7g — Hooligans.cz Official (@hooliganscz1999) March 17, 2023  Η ακριβής ημερομηνία ίδρυσης των «Bad Blue Boys» είναι η 17η Μαρτίου του 1986 στο Ζάγκρεμπ, με μέλη από διάφορες περιοχές της πόλης. Σε αυτά τα 37 χρόνια ζωής, οι νέοι Κροάτες που οργανώθηκαν με σκοπό τη υποστήριξη της αγαπημένης τους Ντιναμό, μετεξελίχθηκαν σε μια από τις πιο σκληρές νεοναζιστικές οργανώσεις στον κόσμο. Μια οργάνωση που υπό τον μανδύα του οπαδικού κινήματος έχει σκορπίσει τον φόβο και τον τρόμο σε δεκάδες μέρη της Ευρώπης με τη δράση της. Οπου έπαιζε η Ντιναμό, επικρατούσε συναγερμός για την επιδρομή των BBB και τις παρελάσεις τους με ναζιστικά συνθήματα, όπως στο Μιλάνο. Ολοι γνώριζαν, μεταξύ αυτών και η UEFA, πως δεν είναι απλά ένας οπαδικός στρατός αλλά ένας κανονικός στρατός, αποτελούμενος από μέλη, που αγαπημένο τους σήμα είναι η σβάστικα, χαιρετισμός το υψωμένο χέρι και λατρεμένα τους πρόσωπα, ο Αδόλφος Χίτλερ και ο Κροάτης φασίστας ηγέτης των Ούστασι, Άντε Πάβελιτς, που συνεργάστηκε με τις δυνάμεις του Αξονα. Η εξωγηπεδική τους δράση εμφανίστηκε πολύ νωρίς, μόλις τέσσερα χρόνια μετά την ιδρυσή τους. Το 1990 και λίγο πριν την διάλυση της Γιουγκοσλαβίας, στις πρώτες πολυκομματικές εκλογές στην Κροατία, υποστήριξαν μαζικά τον Φράνιο Τούτζμαν που μεθόδευσε την ανεξαρτητοποίησή της. Αλλωστε στον πυρήνα της ιδεολογίας τους ζυμώνονταν για χρόνια οι σκέψεις για μια ανεξάρτητη Κροατία. Με το σύνθημα «όταν είσαι χαρούμενος χτύπα έναν Σέρβο, όταν είσαι χαρούμενος μαχαίρωσε έναν Σέρβο», στις 13 Μαϊου του ίδιου έτους, ήταν οι πρωταίτιοι των αιματηρών επεισοδίων στο ντέρμπι του «Μάξιμιρ» με τον Ερυθρό Αστέρα, ένα παιχνίδι που κατά πολλούς ήταν η αρχή του εμφυλίου μεταξύ Σερβίας – Κροατίας στην διαλυόμενη χώρα. Οι ΒΒΒ βγήκαν από το πέταλό τους, όρμησαν στον αγωνιστικό χώρο και επιτέθηκαν στους 2.000 οπαδούς του Ερυθρού Αστέρα που ένοιωσαν το μένος τους, προσπαθώντας να προστατευτούν από τον πετροπόλεμο που δέχονταν, ξηλώνοντας τις διαφημιστικές πινακίδες του γηπέδου. Απολογισμός: 79 τραυματίες αστυνομικοί και 59 οπαδοί. Η κροατική τηλεόραση κάποια χρόνια αργότερα, γύρισε ένα ντοκιμαντέρ με τίτλο «Ο πόλεμος για την πατρίδα ξεκίνησε στο Μάξιμιρ», δείγμα της πίστης ότι εκείνο το παιχνίδι έφερε τον πόλεμο. 17.03.2023, From Dynamo Kyiv🇺🇦:BAD BLUE BOYS – 37 YEARS  In 1986 that day it was founded the most powerful movement of South Europe.They are real daredevils who don’t know fear outside the stadium. They are warriors who has gone across war to defend their country. pic.twitter.com/X14iN2FAKd — Hooligans.cz Official (@hooliganscz1999) March 18, 2023  Ο Τούτζμαν ωστόσο αργότερα ήρθε σε κόντρα με τους ΒΒΒ, όταν αποφάσισε να αλλάξει το όνομα της Ντιναμό (εξαιτίας του «κομμουνιστικού του παρελθόντος») σε Κροάσια. Τότε το «Μάξιμιρ» έγινε αφιλόξενο όχι μόνο για αντιπάλους αλλά και για εκείνον αφού σε κάθε επίσκεψή του οι αποδοκιμασίες ήταν τόσο έντονες και τα συνθήματα εναντίον του τόσο χυδαία που συχνά «έπεφτε» ο φυσικός ήχος στις ζωντανές μεταδόσεις των αγώνων… Μετά το 1999, όταν ο Τούτζμαν δεν βρισκόταν πια στην εξουσία, η Κροάσια έγινε ξανά Ντιναμό και οι Bad Blue Boys δεν σταμάτησαν να… εξελίσσονται. Με μέλη αρκετούς βετεράνους του πολέμου της Γιουγκοσλαβίας, η αλήθεια για το τι πραγματικά πρεσβεύουν, αποτυπώθηκε μια φορά το 2008, όταν σε κεντρικό σημείο του Ζάγκρεμπ, ένα μεγάλο γκράφιτι που έφερε την υπογραφή τους, κήρυσσε «θάνατο στους δημοσιογράφους». Αλλά και το 2015 όταν στο «Μάξιμιρ» τραγουδούσαν το σύνθημα της Ουστάσι σε ματς της Εθνικής με τη Νορβηγία. Τρία χρόνια μετά δεν υπήρχε η παραμικρή αμφιβολία όταν σε αστυνομική επιχείρηση στα γραφεία του συνδέσμου βρέθηκαν χιλιάδες πολεμικά εξαρτήματα (όπλα, ρόπαλα, πυροτεχνήματα, μάσκες full face, πυρομαχικά για πυροβόλα όπλα) ενώ γκράφιτι με τον Αδόλφο Χίτλερ και τον Άντε Πάβελιτς «κοσμούσαν» τους τοίχους. ",True
newsbomb.gr,https://www.kathimerini.gr/society/562559011/esiea-adikaiologiti-i-epithesi-enantion-dimosiografon-sti-n-filadelfeia/,,ΕΣΗΕΑ: Αδικαιολόγητη η επίθεση εναντίον δημοσιογράφων,2023-08-08T17:30:36+03:00,Newsroom,"Καταδίκη της επίθεσης που δέχθηκαν τηλεοπτικά συνεργεία και δημοσιογράφοι έξω από το γήπεδο της ΑΕΚ Σε καταδίκη της επίθεσης που δέχθηκαν τηλεοπτικά συνεργεία και δημοσιογράφοι από οπαδούς, έξω από το γήπεδο της ΑΕΚ στη Νέα Φιλαδέλφεια, προχώρησε το Διοικητικό Συμβούλιο της ΕΣΗΕΑ. Οπως αναφέρεται στη σχετική ανακοίνωση, «η σημερινή μέρα θα έπρεπε να είναι μέρα πένθους και περισυλλογής. Δυστυχώς, η νέα θλιβερή απώλεια στον κύκλο της οπαδικής βίας δεν φαίνεται να συνετίζει κανέναν. Αντίθετα, η βία σήμερα στρέφεται κατά των εργαζομένων που καλύπτουν τα γεγονότα». Σύμφωνα με την ανακοίνωση της ΕΣΗΕΑ, «οι δημοσιογράφοι είναι υποχρεωμένοι, να ενημερώνουν τους πολίτες από το μέρος του συμβάντος, αντιμετωπίζοντας βέβαια με διακριτικότητα και ενσυναίσθηση συνανθρώπους μας, που βρίσκονται σε κατάσταση πένθους ή ψυχικής πίεσης». «Οι συνάδελφοι βρίσκονταν έξω από το γήπεδο ασκώντας το λειτούργημά τους χωρίς να ενοχλούν ή να προκαλούν», σημειώνει η ΕΣΗΕΑ, υπογραμμίζοντας πως «η επίθεση εναντίον τους δεν έχει καμία δικαιολογία». «Το Διοικητικό Συμβούλιο, για άλλη μία φορά, ζητεί από την Πολιτεία να λαμβάνει τα απαραίτητα προληπτικά μέτρα αστυνόμευσης και να προστατεύσει το έργο των συναδέλφων πριν να είναι αργά», καταλήγει η ανακοίνωση. ",False
newsbomb.gr,https://www.kathimerini.gr/society/562559005/nea-filadelfeia-giati-den-empodistikan-oi-kroates-to-antikeimeno-tis-ede-kai-i-diadromi-ton-choyligkans/,,Νέα Φιλαδέλφεια: ΕΔΕ για την ανεμπόδιστη κάθοδο των Κροατών χούλιγκανς,2023-08-08T17:21:54+03:00,Newsroom,"Δυο μέρες πριν είχε σταλεί διαταγή από το Αρχηγείο της ΕΛΑΣ για τη μετακίνηση χούλιγκαν της Ντιναμό Ζάγκρεμπ - Σε αντιστράτηγο ανατέθηκε η ΕΔΕ για την απόδοση ευθυνών  Στον προϊστάμενο του Επιτελείου της ΕΛ.ΑΣ. αντιστράτηγο Ελευθέριο Γκαρίλα ανατέθηκε η Ενορκη Διοικητική Εξέταση για τις ευθύνες των αστυνομικών υπηρεσιών σε ό,τι αφορά τη διάσχιση όλης της Ελλάδας από τους χούλιγκαν της Ντιναμό Ζάγκρεμπ που αιματοκύλισαν τη Νέα Φιλαδέλφεια, αλλά και γιατί δεν απετράπη η μετάβαση τους μέχρι το γήπεδο της ΑΕΚ, παρά το γεγονός ότι ήταν εδώ και τουλάχιστον δύο μέρες οι προθέσεις τους γνωστές και είχε απαγορευτεί η παρουσία τους στον ποδοσφαιρικό αγώνα που επρόκειτο να γίνει σήμερα στο OPAP ARENA. Όπως έγινε γνωστό από την αστυνομία, το Αρχηγείο του Σώματος με βάση πληροφορίες από την Υποδιεύθυνση Αντιμετώπισης Βίας στους Αθλητικούς Χώρους, αλλά και από τις κροατικές αρχές, είχε εκδώσει διαταγή που εστάλη στις εισόδους της χώρας και τις υπηρεσίες από την Κακαβιά προς Αθήνα αλλά και από Θεσσαλονίκη προς Αθήνα, σύμφωνα με την οποία, αν εντοπίζονταν αυτοκίνητα με Κροάτες οπαδούς να γίνει έλεγχος και να ενημερώνεται συνεχώς η Αθήνα. Ειδικότερα, η Υποδιεύθυνση Αντιμετώπισης Βίας στους Αθλητικούς χώρους είχε αποστείλει τρία έγγραφα στο Αρχηγείο, αρχής γενομένης από τις 6-8-2023, σύμφωνα με τα οποία υπήρχε ενημέρωση από το Εθνικό Γραφείο Πληροφοριών της Κροατίας ότι επρόκειτο να ταξιδέψουν στην Ελλάδα περίπου 100 οπαδοί της Ντιναμό Ζάγκρεμπ, οι οποίοι θα φιλοξενούνταν από οπαδούς ελληνικής ομάδας, ή θα διέμεναν σε σπίτια Airbnb, ενώ επίσης αναφέρονταν πληροφορίες ότι οι οπαδοί της ΑΕΚ ενημερώθηκαν για αυτές τις αφίξεις και οργανώνονταν γύρω από το γήπεδο στη Νέα Φιλαδέλφεια. Με βάση αυτές τις πληροφορίες εκδόθηκε η διαταγή του Αρχηγείου που εστάλη στην Κακαβιά και τη Θεσσαλονίκη, αλλά παρά την ενημέρωση και το γεγονός ότι υπήρξε πληροφόρηση και από το Μαυροβούνιο ότι πέρασαν και από εκεί, οι χούλιγκαν κατάφεραν να φτάσουν στην Αθήνα και να προκαλέσουν τα σοβαρότατα επεισόδια στη Νέα Φιλαδέλφεια. Σημειώνεται επίσης ότι ένα μέρος των χούλιγκαν εντοπίστηκε στα διόδια Ελευσίνας από την Ασφάλεια, ενώ πολλοί έκαναν στάση στο Κιάτο, από όπου κινήθηκαν τμηματικά, είτε με τα αυτοκίνητα τους είτε με τον Προαστιακό, με προορισμό την Αθήνα. Το μεγαλύτερο μέρος, με περίπου 25 αυτοκίνητα, κατέληξε χτες το βράδυ στον σταθμό Ειρήνη του ΗΣΑΠ, όπου μαζί με Έλληνες οπαδούς που τους περίμεναν, μετέβησαν με τρένο στα Πευκάκια και από εκεί με τα πόδια στο γήπεδο της Νέας Φιλαδέλφειας, όπου επιτέθηκαν στους οπαδούς της ΑΕΚ. Το δεύτερο κρίσιμο ερώτημα είναι γιατί δεν εμποδίστηκαν να φτάσουν στη Νέα Φιλαδέλφεια; Για τους λόγους αυτούς, ο υπουργός Προστασίας του Πολίτη Γιάννης Οικονόμου, όπως δήλωσε, έδωσε εντολή στον Αρχηγό της ΕΛ.ΑΣ. «για την τάχιστη διεξαγωγή και περάτωση της εσωτερικής έρευνας για την πλήρη διακρίβωση των συμβάντων, από την είσοδο των οπαδών στην Ελλάδα και ύστερα, ώστε να εντοπισθούν και να αποδοθούν οι δέουσες ευθύνες, σε κάθε επίπεδο και με οποιαδήποτε μορφή». ΑΠΕ ΜΠΕ ",False
newsbomb.gr,https://www.kathimerini.gr/society/562558981/nea-filadelfeia-to-mayrovoynio-eiche-enimerosei-tin-el-as-gia-opadoys-tis-ntinamo/,,Νέα Φιλαδέλφεια: Το Μαυροβούνιο είχε ενημερώσει την ΕΛ.ΑΣ για οπαδούς της Ντιναμό,2023-08-08T17:18:51+03:00,Γιάννης Σουλιώτης,"Οι αρχές του Μαυροβουνίου είχαν ενημερώσει την Αλβανία και την Ελλάδα για την «κάθοδο» περίπου 120 οπαδών της κροατικής ομάδας Οι αρχές του Μαυροβουνίου είχαν ενημερώσει την Αλβανία και την Ελλάδα για την «κάθοδο» οργανωμένων οπαδών της Ντιναμό, όπως αποδεικνύεται από και από νέο έγγραφο που φέρνει στη δημοσιότητα η «Κ».  «Στις 7/8/2023, μεταξύ 3:00 και 6:00 στο BCP Bozaj, σε έξοδο του Μαυροβουνίου, αξιωματικοί της συνοριοφυλακής έθεσαν υπό έλεγχο πολίτες από την Κροατία (120 επιβάτες), νεότερης ηλικίας, που θεωρείται πως ταξιδεύουν στην Ελλάδα για να παρακολουθήσουν τον ποδοσφαιρικό αγώνα μεταξύ της ΑΕΚ και της Ντιναμό».  Οπως είχε αποκαλύψει νωρίτερα η «Κ» τα τρία Δελτία Πληροφοριών της Υποδιεύθυνσης Αντιμετώπισης Βίας στους Αθλητικούς Χώρους αποδεικνύουν ότι οι αρχές γνώριζαν για την άφιξη των Κροατών χούλιγκαν στην Ελλάδα.  Στο πρώτο έγγραφο αναφέρεται χαρακτηριστικά: «Σύμφωνα με πληροφορίες που περιήλθαν στην Υπηρεσία μας από πηγή συνήθους αξιοπιστίας και οι οποίες διαρκώς ελέγχονται, στη χώρα μας θα αφιχθεί ικανός αριθμός (περίπου 100)οργανωμένων οπαδών της  DINAMO ZAGREB (Bad Blue Boys), κάποιοι εκ των οποίων θα φιλοξενηθούν από οπαδούς της ομάδας του ΠΑΝΑΘΗΝΑΪΚΟΥ, με τους οποίους είναι αδελφοποιημένοι και διατηρούν εξαιρετικές σχέσεις και επικοινωνία, και κάποιοι διαμένουν σε διάφορα καταλύματα Airbnb, κυρίως πλησίον της Λ.Αλεξάνδρας. Επιπλέον, ενδέχεται μικρός αριθμός αυτών να φιλοξενηθούν στα κεντρικά γραφεία του ΠΑΝ.ΚΙ επί της Λ. Αλεξάνδρας αρ. 115, τα οποία αναμένεται να ανοίξουν απογευματινές ώρες της 07/08/2023 και να συγκεντρωθεί ικανός αριθμός ατόμων».  Εν τω μεταξύ, οι αστυνομικές αρχές έχουν προχωρήσει σε νέες προσαγωγές ατόμων μετά τις 98 μέχρι στιγμής συλλήψεις. Σύμφωνα με την ΕΡΤ, αστυνομικές δυνάμεις εντόπισαν χούλιγκαν που είχαν διαφύγει της σύλληψης, οι οποίοι κρύβονταν σε κεντρικό ξενοδοχείο της Αθήνας, στην περιοχή των Αμπελοκήπων. Μέχρι στιγμής έχουν ήδη πραγματοποιηθεί τρεις προσαγωγές. Συνολικά, έχουν συλληφθεί 85 Κροάτες, ένας Αυστριακός, ένας Βόσνιος, ένας Αλβανός, ένας Γερμανός και δύο Έλληνες. Επιπλέον, 25 οχήματα Κροατών εντοπίστηκαν από την ΕΛ.ΑΣ στον σταθμό Ειρήνη. Η ΣΤΑ.ΣΥ εξέδωσε ανακοίνωση υπογραμμίζοντας πως είχε ενημερώσει την αστυνομία για την παρουσία «πολυπληθούς ομάδας» στον Ηλεκτρικό.  ",False
newsbomb.gr,https://www.kathimerini.gr/society/562558993/thessaloniki-katelixe-50chronos-poy-xylokopithike-apo-dianomea/,,Θεσσαλονίκη: Κατέληξε 50χρονος που ξυλοκοπήθηκε από διανομέα,2023-08-08T17:13:54+03:00,Newsroom,"Ο 50χρονος και ο 27χρονος διαπληκτίστηκαν το μεσημέρι της Δευτέρας, στον πεζόδρομο της Αγίας Σοφίας Την τελευταία του πνοή άφησε την Τρίτη ένας 50χρονος σε νοσοκομείο στη Θεσσαλονίκη, ο οποίος ξυλοκοπήθηκε μετά από διαπληκτισμό που είχε με 27χρονο διανομέα. Ειδικότερα, ο 50χρονος και ο 27χρονος διαπληκτίστηκαν το μεσημέρι της Δευτέρας, στον πεζόδρομο της Αγίας Σοφίας, στη Θεσσαλονίκη. Σύμφωνα με την ΕΛ.ΑΣ, ο νεαρός φέρεται να χτύπησε τον 50χρονο, ο οποίος διεκομίσθη με ασθενοφόρο του ΕΚΑΒ στο ΑΧΕΠΑ. Το πρωί της Τρίτης ο 50χρονος κατέληξε, ενώ ο 27χρονος συνελήφθη και αναμένεται να οδηγηθεί στον εισαγγελέα. Οπως αναφέρει ο ΣΚΑΪ, ο διαπληκτισμός ξεκίνησε όταν ο 50χρονος έκανε παρατήρηση στον 27χρονο για διέλευση με τη μοτοσικλέτα του από τον πεζόδρομο. Μεσημβρινές ώρες χθες (07-08-2023), στο κέντρο της πόλης, 27χρονος ημεδαπός προκάλεσε χτύπημα σε 50χρονο ημεδαπό, έπειτα από μεταξύ τους επεισόδιο, με συνέπεια ο τελευταίος να καταπέσει στο έδαφος, χωρίς όμως να χάσει τις αισθήσεις του. Άμεσα ο παθών διακομίστηκε με σταθμό του ΕΚΑΒ σε νοσοκομείο της πόλης, όπου πρωινές ώρες σήμερα κατέληξε. Για το συμβάν σχηματίστηκε δικογραφία για θανατηφόρα σωματική βλάβη από αμέλεια από το Αστυνομικό Τμήμα Λευκού Πύργου και συνελήφθη ο 27χρονος, ενώ στο πλαίσιο διερεύνησης της υπόθεσης παραγγέλθηκε ιατροδικαστική εξέταση. Ο συλληφθείς με τη δικογραφία που σχηματίστηκε σε βάρος του, θα οδηγηθεί στον αρμόδιο Εισαγγελέα. ",False
newsbomb.gr,https://www.kathimerini.gr/society/562558960/dimarchos-n-filadelfeias-monodromos-i-paradeigmatiki-timoria-ton-enochon/,,Δήμαρχος Ν. Φιλαδέλφειας: Μονόδρομος η παραδειγματική τιμωρία των ενόχων,2023-08-08T16:56:03+03:00,Newsroom,"Αποτροπιασμό και θλίψη για τα αιματηρά επεισόδια εξέφρασε ο δήμαρχος Νέας Φιλαδέλφειας, Γιάννης Βούρος Αποτροπιασμό και θλίψη για τα αιματηρά επεισόδια που είχαν ως αποτέλεσμα το θανάσιμο τραυματισμό του 29χρονου φιλάθλου της ΑΕΚ, εξέφρασε ο δήμαρχος Νέας Φιλαδέλφειας-Νέας Χαλκηδόνας, Γιάννης Βούρος. Οπως αναφέρει, η δολοφονία του 29χρονου «δεν είναι τίποτα άλλο, παρά μία εγκληματική πράξη που βυθίζει στο πένθος την πόλη μας, που βυθίζει στο πένθος την κοινωνία μας». Εκπροσωπώντας τη δημοτική Αρχή, το δημοτικό συμβούλιο και τους εργαζομένους του δήμου Νέας Φιλαδέλφειας-Νέας Χαλκηδόνας, ο δήμαρχος εξέφρασε τα συλλυπητήριά του στην οικογένεια του εκλιπόντος, υπογραμμίζοντας πως «η βία δεν έχει θέση στην πόλη μας». Δεν παρέλειψε επίσης να αναφερθεί στη δολοφονία του Αλκη Καμπανού στη Θεσσαλονίκη, υπόθεση που συγκλόνισε το πανελλήνιο και μόλις πρόσφατα ολοκληρώθηκε η εκδίκασή της με την καταδίκη των 12 κατηγορούμενων. «Πριν μερικούς μήνες ήταν ο Αλκης στη Θεσσαλονίκη» ανέφερε ο κ. Βούρος για να προσθέσει πως «η παραδειγματική τιμωρία των ενόχων είναι μονόδρομος». ",False
newsbomb.gr,https://www.kathimerini.gr/politics/562558945/vroytsis-ameilikto-kynigi-kai-paradeigmatikes-timories/,,Βρούτσης: «Αμείλικτο κυνήγι και παραδειγματικές τιμωρίες»,2023-08-08T16:37:31+03:00,Newsroom,"Ο αναπληρωτής υπουργός υπογραμμίζει πως θα χρειαστεί αμείλικτο κυνήγι για την πρόληψη επεισοδίων και δηλώνει απογοητευμένος για όσα έχουν συμβεί σε σύντομο χρονικό διάστημα, μετά την δολοφονία του Αλκή Καμπανού Οaναπληρωτής υπουργός Αθλητισμού Γιάννης Βρούτσης εξέδωσε ανακοίνωση μετά τον θανάσιμο τραυματισμό του 29χρονου φιλάθλου της ΑΕΚ στα αιματηρά επεισόδια με Κροάτες χούλιγκαν στη Νέα Φιλαδέλφεια. Ο αναπληρωτής υπουργός υπογραμμίζει πως θα χρειαστεί «αμείλικτο κυνήγι» για την πρόληψη επεισοδίων και εκφράζει τα συλλυπητήριά του, δηλώνοντας απογοητευμένος για όσα έχουν συμβεί σε σύντομο χρονικό διάστημα, μετά την δολοφονία του Αλκή Καμπανού: «Βρισκόμαστε ξανά απέναντι σε ένα τόσο αποτρόπαιο γεγονός» αναφέρει χαρακτηριστικά. «Είμαστε συγκλονισμένοι από το αδιανόητο περιστατικό ωμής βίας, που στοίχισε τη ζωή του 29χρονου Μιχάλη, φιλάθλου της ΑΕΚ. Ενός νέου ανθρώπου που μαχαιρώθηκε θανάσιμα σε επιδρομή από “εισαγόμενους” και εγχώριους χούλιγκαν, οι οποίοι μπήκαν στην Ελλάδα και έφτασαν στη Νέα Φιλαδέλφεια μόνο για να σκοτώσουν. Η αθλητική κοινότητα και σύσσωμη η ελληνική κοινωνία πενθεί και δικαίως απαιτεί να βρεθούν οι κατάλληλες λύσεις σ’ αυτό το πολυπαραγοντικό ζήτημα, που απασχολεί διεθνώς όλες τις χώρες. Είναι απογοητευτικό και για εμάς τους πολιτικούς ότι, παρά το σύντομο χρονικό διάστημα από τη δολοφονία του Aλκη Καμπανού και ύστερα από σειρά εξαιρετικά αυστηρών μέτρων που έχουν θεσπιστεί, βρισκόμαστε ξανά απέναντι σε ένα τόσο αποτρόπαιο γεγονός. Η Πολιτεία έχει την υποχρέωση να εγγυάται την προστασία και την τήρηση της έννομης τάξης. Οφείλουμε να βρούμε άμεσα τις κατάλληλες, σύγχρονες για την εποχή, απαντήσεις πάταξης των παραβατικών. Σε στενή συνεργασία με τις ομάδες, καθώς δρουν υπό τον μανδύα της “αφοσίωσης” σ’ αυτές. Και με αμείλικτο κυνήγι για την πρόληψη των επεισοδίων και παραδειγματικές τιμωρίες, όταν συμβαίνουν. Τα ειλικρινή μου συλλυπητήρια στην οικογένεια του Μιχάλη». ",False
newsbomb.gr,https://www.kathimerini.gr/society/562558954/nea-filadelfeia-prosagoges-choyligkan-se-kentriko-xenodocheio/,,Νέα Φιλαδέλφεια: Προσαγωγές χούλιγκαν σε ξενοδοχείο της Αθήνας,2023-08-08T16:35:36+03:00,Newsroom,"Προσαγωγές ατόμων που δεν περιλαμβάνονται στις 98 μέχρι στιγμής συλλήψεις Σε προσαγωγές ατόμων που δεν περιλαμβάνονται στις 98 μέχρι στιγμής συλλήψεις, έχουν προχωρήσει οι αστυνομικές αρχές, έπειτα από τις άγριες συμπλοκές και το θανάσιμο τραυματισμό του 29χρονου οπαδού της ΑΕΚ στη Νέα Φιλαδέλφεια. Σύμφωνα με την ΕΡΤ, αστυνομικές δυνάμεις εντόπισαν χούλιγκαν που διέφυγαν της σύλληψης και οι οποίοι κρύβονταν σε κεντρικό ξενοδοχείο της Αθήνας, στην περιοχή των Αμπελοκήπων. Μέχρι στιγμής έχουν ήδη πραγματοποιηθεί εννιά προσαγωγές. Υπενθυμίζεται ότι ο 29χρονος φίλος της ΑΕΚ έπεσε νεκρός μετά από ακατάσχετη αιμορραγία έπειτα από επίθεση με αιχμηρό αντικείμενο, ενώ από τη συμπλοκή υπάρχουν ακόμη 7 τραυματίες – 4 Κροάτες και 3 Έλληνες. Ακολούθως, οι Αρχές προχώρησαν σε συλλήψεις 98 ατόμων, από τα οποία τα οκτώ παραμένουν στον Ερυθρό Σταύρο. Συγκεκριμένα, έχουν συλληφθεί 85 Κροάτες, ένας Αυστριακός, ένας Βόσνιος, ένας Αλβανός, ένας Γερμανός και δύο Έλληνες. Επιπλέον, 25 οχήματα Κροατών εντοπίστηκαν από την ΕΛ.ΑΣ στον σταθμό Ειρήνη. ",False
newsbomb.gr,https://www.kathimerini.gr/society/562558816/nea-filadelfeia-chtypoysan-opoion-na-nai-vlepame-tis-machairies/,,"Νέα Φιλαδέλφεια: «Χτυπούσαν όποιον να ’ναι, βλέπαμε τις μαχαιριές»",2023-08-08T14:53:59+03:00,Γιάννης Παπαδόπουλος,"Μαρτυρίες στην «Κ» για τη δολοφονική επίθεση των χούλιγκαν στη Νέα Φιλαδέλφεια Τους είδε να επιτίθενται ανά κύματα, με καδρόνια και ρόπαλα στα χέρια. «Είχαν έρθει για να δολοφονήσουν», λέει. Μια γυναίκα, στον όγδοο μήνα της εγκυμοσύνης, βρισκόταν το βράδυ της Δευτέρας σε καφετέρια στη Νέα Φιλαδέλφεια, κοντά στο γήπεδο της ΑΕΚ και περιγράφει στην «Κ» υπό τον όρο της ανωνυμίας πώς έδρασαν οι ορδές των χούλιγκαν. Περίπου στις 22:30 τους ειδοποίησε κάποιος να φύγουν από το μαγαζί, όπου βρίσκονταν μαζί με άλλους θαμώνες. «Ερχονται Κροάτες μαζί με Παναθηναϊκούς, μαζέψτε τα τραπέζια», τους είπε. Σύμφωνα με άλλους αυτόπτες μάρτυρες που μίλησαν στην «Κ» υπήρχε από νωρίς χθες η αίσθηση και η αγωνία ότι κάτι κακό θα συμβεί. «Περίμεναν ότι θα γίνει κάποιο “ντου”, το συζητούσαν», είπε ένας εξ αυτών. «Βλέπαμε τα βίντεο με την αυτοκινητοπομπή που ανέβαιναν στο Ιντερνετ, ξέραμε ότι έρχονται», ανέφερε άλλος. Φορούσαν κράνη και φούτερ παρά τη ζέστη, κουβαλούσαν ρόπαλα και καδρόνια, στόχος τους δεν ήταν μόνο οπαδοί της ΑΕΚ, αλλά όποιος βρισκόταν στο δρόμο τους. Η έγκυος είδε τους χούλιγκαν να κατηφορίζουν από το στενό στη δεξιά πλευρά του γηπέδου. Της έκανε εντύπωση πως είχαν έρθει τόσο οργανωμένοι, έτοιμοι για συμπλοκή. Λέει ότι φορούσαν κράνη και φούτερ παρά τη ζέστη, κουβαλούσαν ρόπαλα και καδρόνια και ότι στόχος τους δεν ήταν μόνο οπαδοί της ΑΕΚ, αλλά όποιος βρισκόταν στο δρόμο τους. «Χτυπούσαν όποιον να ‘ναι. Βλέπαμε τις μαχαιριές από την αρχή. Κάποιος ήρθε στην καφετέρια, κράταγε το στομάχι του και έφτυνε αίμα από το στόμα», λέει. «Μας φώναξαν αυτοί που έτρεχαν να ξεφύγουν να μπούμε μέσα στο μαγαζί και να κρυφτούμε στις τουαλέτες και μετά χτυπούσαν την πόρτα άλλοι που έτρεχαν για να ξεφύγουν». Η αστυνομία άργησε να εμφανιστεί, παρότι η κάθοδος των χούλιγκαν και η πιθανότητα πρόκλησης σοβαρών επεισοδίων ήταν γνωστή εδώ και καιρό στις αρμόδιες αρχές. Τουλάχιστον 30 λεπτά, μπορεί και περισσότερα σύμφωνα με άλλες μαρτυρίες, αφού είχαν ξεκινήσει τα βίαια επεισόδια έφτασαν στην περιοχή αστυνομικές δυνάμεις. Η ατμόσφαιρα από τα δακρυγόνα έγινε αποπνικτική. Η έγκυος που είχε εγκλωβιστεί στο μαγαζί κοντά στο γήπεδο λέει ότι αισθανόταν το δέρμα της να καίγεται, ότι δεν μπορούσε να ανασάνει και χρειάστηκε να φυγαδευτεί τελικά από αστυνομικούς των ΜΑΤ στο αυτοκίνητό της για να γλιτώσει.  Το θύμα φέρεται να σύρθηκε αιμόφυρτο καλύπτοντας μία απόσταση εκατοντάδων μέτρων, μέχρι ένα περίπτερο. Το πρωί της Τρίτης, περίπου δώδεκα ώρες μετά τη δολοφονική επίθεση των χούλιγκαν στη Νέα Φιλαδέλφεια, αστυνομικοί με γάντια στα χέρια ακόμη συνέλεγαν και φωτογράφιζαν τα πειστήρια των νυχτερινών επεισοδίων, όπως ένα ξύλινο ρόπαλο με αίματα πεταμένο σε δέντρα πλάι στο γήπεδο της ΑΕΚ. Ένας υπάλληλος ιδιωτικής εταιρείας ασφαλείας του γηπέδου είπε στην «Κ» ότι συνάδελφος του είχε μαζέψει το πρωί 30 στειλιάρια. Κατά μία εκδοχή, που δεν δύναται ακόμη να επιβεβαιωθεί, το σημείο όπου μαχαιρώθηκε ο 29χρονος φίλαθλος της ΑΕΚ ενδέχεται να βρίσκεται στη δεξιά πλευρά εξωτερικά του γηπέδου. Από εκεί το θύμα φέρεται να σύρθηκε αιμόφυρτο καλύπτοντας μία απόσταση εκατοντάδων μέτρων, μέχρι ένα περίπτερο όπου προσπάθησαν να τον βοηθήσουν, χωρίς αποτέλεσμα.  Σύμφωνα με ανακοίνωση του «Ερυθρού Σταυρού», το θύμα διακομίστηκε στις 23:45 στο νοσοκομείο, «σε ανακοπή νεκρός, με βαθύ θλαστικό τραύμα αριστερού βραχιονίου». Διασωληνώθηκε και έγινε προσπάθεια καρδιοπνευμονικής αναζωογόνησης έως τη 01:20. Υποστηρικτές της ΑΕΚ έχουν αφήσει κασκόλ της ομάδας και κεριά έξω από το περίπτερο όπου είχε καταφύγει το θύμα και ένα πανό με την επιγραφή: «Μάικ ψυχάρα, για πάντα ΑΕΚΑΡΑ».      ",False
newsbomb.gr,https://www.kathimerini.gr/society/562558798/paraitithike-o-mitropolitis-thessalonikis-anthimos/,,Παραιτήθηκε ο Μητροπολίτης Θεσσαλονίκης Άνθιμος,2023-08-08T14:29:34+03:00,Newsroom,"Την παραίτησή του υπέβαλε ο Μητροπολίτης Θεσσαλονίκης Άνθιμος, σύμφωνα με ανακοίνωση που εκδόθηκε από τη Μητρόπολη Θεσσαλονίκης. Την παραίτησή του υπέβαλε ο Μητροπολίτης Θεσσαλονίκης Άνθιμος, σύμφωνα με ανακοίνωση που εκδόθηκε από τη Μητρόπολη Θεσσαλονίκης. Στην ανακοίνωση επισημαίνονται τα εξής: «Εκ της Ιεράς Μητροπόλεως Θεσσαλονίκης, ανακοινούται ότι, χθες, ημέρα Δευτέρα, 7η του μηνός Αυγούστου έτους 2023, ο Παναγιώτατος Μητροπολίτης Θεσσαλονίκης κ. Άνθιμος, υπέβαλε αρμοδίως την παραίτησή του και έθεσε εαυτόν στη διάθεση του Μακαριωτάτου Αρχιεπισκόπου Αθηνών και πάσης Ελλάδος κ.κ. Ιερωνύμου και της περί Αυτόν Διαρκούς Ιεράς Συνόδου της Εκκλησίας της Ελλάδος». Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562558789/pae-panathinaikos-gia-nea-filadelfeia-na-stamatisoyme-ta-eychologia-kai-na-vroyme-lyseis/,,ΠΑΕ Παναθηναϊκός για Νέα Φιλαδέλφεια: «Να σταματήσουμε τα ευχολόγια και να βρούμε λύσεις»,2023-08-08T14:25:35+03:00,Newsroom,"«Θερμά συλλυπητήρια στην οικογένεια του αδικοχαμένου φίλου της ΑΕΚ, Μιχάλη. Οφείλουμε άπαντες να σταματήσουμε τα ευχολόγια και να βρούμε λύσεις, προκειμένου να εξαλειφθούν ολοκληρωτικά τα εγκληματικά περιστατικά βίας» Τα συλλυπητήρια στους οικείους του αδικοχαμένου, Μιχάλη, φίλου της ΑΕΚ που δολοφονήθηκε στη Νέα Φιλαδέλφεια από οπαδούς της Ντιναμό Ζάγκρεμπ εξέφρασε η ΠΑΕ Παναθηναϊκός. «Θερμά συλλυπητήρια στην οικογένεια του αδικοχαμένου φίλου της ΑΕΚ, Μιχάλη. Οφείλουμε άπαντες να σταματήσουμε τα ευχολόγια και να βρούμε λύσεις, προκειμένου να εξαλειφθούν ολοκληρωτικά τα εγκληματικά περιστατικά βίας», αναφέρει το μήνυμα των «πράσινων». Θερμά συλλυπητήρια στην οικογένεια του αδικοχαμένου φίλου της ΑΕΚ, Μιχάλη. Οφείλουμε άπαντες να σταματήσουμε τα ευχολόγια και να βρούμε λύσεις, προκειμένου να εξαλειφθούν ολοκληρωτικά τα εγκληματικά περιστατικά βίας. — Panathinaikos F.C. (@paofc_) August 8, 2023  ",False
newsbomb.gr,https://www.kathimerini.gr/society/562558783/pae-aek-oi-egklimaties-poy-dolofonisan-ton-michali-prepei-amesa-na-entopistoyn-kai-na-plirosoyn/,,ΠΑΕ ΑΕΚ: «Οι εγκληματίες που δολοφόνησαν τον Μιχάλη πρέπει άμεσα να εντοπιστούν και να πληρώσουν»,2023-08-08T14:20:42+03:00,Newsroom,"«Αυτονόητο πως υπάρχουν ευθύνες συγκεκριμένες για την εγκληματική αδράνεια που υπήρξε και έπαιξε καθοριστικό ρόλο σε αυτό το έγκλημα», αναφέρεται. Ανακοίνωση εξέδωσε η ΠΑΕ ΑΕΚ για την αιματηρή επίθεση Κροατών χούλιγκαν στη Νέα Φιλαδέλφεια αναφέροντας ότι ο 29χρονος Μιχάλης «έπεσε νεκρός από Κροάτες και Έλληνες εγκληματίες», σημειώνοντας επίσης ότι «υπάρχουν ευθύνες συγκεκριμένες για την εγκληματική αδράνεια που υπήρξε και έπαιξε καθοριστικό ρόλο σε αυτό το έγκλημα».  «Η οικογένεια του Μιχάλη θρηνεί τον αδόκητο χαμό του παιδιού της. Η οικογένεια της ΑΕΚ θρηνεί την τραγική απώλεια ενός πολύ αγαπητού της μέλους, ενός νέου ανθρώπου. Τον σκότωσαν επαγγελματίες δολοφόνοι, οργανωμένοι εγκληματίες που διέσχισαν τη χώρα κι έφτασαν στην Νέα Φιλαδέλφεια από το Ζάγκρεμπ. Για να ενωθούν εδώ με Έλληνες εγκληματίες συνεργούς τους με μοναδικό σκοπό να σκοτώσουν. Η απώλεια του Μιχάλη μας έχει συντρίψει. Δεν μπορούμε να πιστέψουμε ότι τον χάσαμε με αυτόν τον τρόπο από Κροάτες εγκληματίες και τους Έλληνες συνεργούς τους. Ο Μιχάλης δολοφονήθηκε άγρια, ενώ υπάρχουν και μικρά παιδιά σοβαρά τραυματισμένα, ακόμη και σε κρίσιμη κατάσταση. Οι εγκληματίες που δολοφόνησαν τον Μιχάλη πρέπει άμεσα να εντοπιστούν και να πληρώσουν ακριβά το τίμημα της βαρβαρότητας τους. Φυσικοί αυτουργοί και συνεργοί τους, Κροάτες και Έλληνες. Δεν θα ησυχάσουμε, δεν θα σταματήσουμε να το επιδιώκουμε. Γι΄ αυτό απαιτούμε την άμεση διαλεύκανση της υπόθεσης και την απόδοση όλων των ευθυνών, ποινικών και αστικών. Είναι αδιανόητη και η παραμικρή σκέψη για ενδεχόμενη συγκάλυψη του εγκλήματος που συντελέστηκε σε βάρος Ελλήνων πολιτών. Είναι επίσης αυτονόητο πως υπάρχουν ευθύνες συγκεκριμένες για την εγκληματική αδράνεια που υπήρξε και έπαιξε καθοριστικό ρόλο σε αυτό το έγκλημα. Όσα συνέβησαν τα είχαμε προβλέψει και είχαμε θέσει όλες τις σχετικές πληροφορίες μας, ακόμη και βιντεοληπτικό υλικό, ώρες πριν, υπόψη των αρμόδιων αρχών. Δυστυχώς το γεγονός πως σήμερα δεν θρηνούμε περισσότερα θύματα, οφείλεται αποκλειστικά στην άμεση επέμβαση της ασφάλειας του γηπέδου και απλών πολιτών. Απευθυνόμαστε, τέλος, στους οπαδούς μας. Είμαστε ένα μαζί σας στο πένθος και την συντριβή για τον Μιχάλη και τον τρόπο που χάθηκε. Όμως χρειάζεται ψυχραιμία, αυτοσυγκράτηση και σεβασμός στην μνήμη του ήρωα Μιχάλη. Όλοι να αφιερωθούμε αποκλειστικά στον αγώνα για να αποδοθούν οι ευθύνες στους ενόχους. Η ΑΕΚ θα είναι πρωταγωνίστρια σε αυτό. Ελπίζουμε και πιστεύουμε πως δεν θα μας αφήσουν και πάλι μόνους μας». ",False
newsbomb.gr,https://www.kathimerini.gr/society/562558774/nea-filadelfeia-i-anakoinosi-toy-noskomeioy-gia-ta-thymata-tis-epithesis/,,Νέα Φιλαδέλφεια: Η ανακοίνωση του νοσοκομείου για τα θύματα της επίθεσης,2023-08-08T14:14:29+03:00,Newsroom,"Ανακοίνωση σχετικά με τα άτομα που διακομίστηκαν στο νοσοκομείο «ΚΟΡΓΙΑΛΕΝΕΙΟ- ΠΕΝΑΚΕΙΟ» εξέδωσε η διοίκηση. Ειδικότερα, όπως σημειώνεται, οι τραυματίες «ενεπλάκησαν σε Συμπλοκές Οπαδικής -Χουλιγκανικής βίας, που έλαβαν χώρα από ώρα 23:00 της 7  ης /8/2023 στην εν λόγω περιοχή, μεταξύ Οπαδών» στην περιοχή της Ν. Φιλαδέλφειας. Ακολουθεί η ανακοίνωση:  «Την 7 η / 8 η Αυγούστου 2023, μεταμεσονύκτιες ώρες, διακομίστηκαν μέσω Σ/ΕΚΑΒ στο Νοσοκομείο «ΚΟΡΓΙΑΛΕΝΕΙΟ-ΜΠΕΝΑΚΕΙΟ» ΕΕΣ, από την περιοχή Ν. Φιλαδέλφειας Αττικής οι κατωτέρω ημεδαποί και αλλοδαποί (Κροατικής Υπηκοότητας), οι οποίοι ενεπλάκησαν σε Συμπλοκές Οπαδικής -Χουλιγκανικής βίας, που έλαβαν χώρα από ώρα 23:00 της 7 ης /8/2023 στην εν λόγω περιοχή, μεταξύ Οπαδών. – Αναλυτικά η κατάσταση υγείας και τα στοιχεία εκτίθενται ως ακολούθως: 1) Ημεδαπός υπήκοος, (22 ετών), διεκομίσθη με ασθενοφόρο, σε ανακοπή ΝΕΚΡΟΣ, στις(23:45 hrs) με βαθύ θλαστικό ΑΡ βραχιονίου, (από Τέμνον και νύσσον όργανο), από την Νέα Φιλαδέλφεια – διασωληνώθηκε, έγινε ΚΑΡΠΑ έως τις 01:20 hrs. Ενημερώθηκε η Ιατροδικαστική Υπηρεσία, για παραλαβή της σορού προς νεκροψία – νεκροτομή. 2) Ημεδαπός υπήκοος, (48 ετών), εισήχθη στην Νευροχειρουργική Κλινική λόγω υποσκληριδίου αιματώματος (συνεπεία ξυλοδαρμού). 3) Αλλοδαπός υπήκοος, (37 ετών), εισήχθη ως πολυτραυματίας εις Α΄ Χειρουργική Κλινική (Κάταγμα ωλένης, Θλαστικό κεφαλής) 4) Ημεδαπός υπήκοος, (45 ετών), αντιμετωπίστηκε ως πολυτραυματίας (συνέπεια ξυλοδαρμού) και αποχώρησε. 5) Ημεδαπός υπήκοος, (47 ετών), εισήχθη μετά από έλεγχο (συνέπεια ξυλοδαρμού). 6) Αλλοδαπός υπήκοος, (21 ετών), αντιμετωπίστηκε για θλαστικά τραύματα και αποχώρησε (ως κρατούμενος της Αστυνομίας) 7) Αλλοδαπός υπήκοος, (20 ετών), αποχώρησε, μετά από έλεγχο για θλαστικά τραύματα 8) Αλλοδαπός υπηκοος, (21 ετών), αποχώρησε, μετά από έλεγχο για θλαστικό τραύμα, (συνέπεια ξυλοδαρμού). 9) Αλλοδαπός υπήκοος, (25 ετών), αντιμετωπίστηκε για κάκωση ποδοκνημικής (συνέπεια ξυλοδαρμού) και αποχώρησε, ως κρατούμενος της Αστυνομίας. 10) Ημεδαπός υπήκοος, (26 ετών), εισήχθη στην Νευροχειρουργική Κλινική, λόγω ΚΕΚ (συνέπεια ξυλοδαρμού). Τελικό σύνολο: Εισαγωγές: (04) – Ημεδαποί: (03) – Αλλοδαποί: (01)» ",False
newsbomb.gr,https://www.kathimerini.gr/society/562558765/falkonera-se-exelixi-epicheirisi-diasosis-50-atomon-apo-to-limeniko/,,Φαλκονέρα: Σε εξέλιξη επιχείρηση διάσωσης 50 ατόμων από το Λιμενικό,2023-08-08T14:10:41+03:00,Newsroom,"Το Λιμενικό ενημερώθηκε για την ακινητοποίηση του πλοίου, ενώ στο σημείο σπεύδουν σκάφη του και άλλα παραπλέοντα σκάφη απο τη Μήλο. Σε εξέλιξη βρίσκεται επιχείρηση διάσωσης περίπου 50 ατόμων, οι οποίοι έχουν αγκυροβολήσει το σκάφος τους στη νήσο Φαλκονέρα, στο Μυρτώο Πέλαγος στο Νότιο Αιγαίο. Το Λιμενικό ενημερώθηκε για την ακινητοποίηση του πλοίου, ενώ στο σημείο σπεύδουν σκάφη του και άλλα παραπλέοντα σκάφη απο τη Μήλο. Στο σημείο, ίπταται ήδη ελικόπτερο του Λιμενικού Σώματος που συντονίζει τις ενέργειες διάσωσης των ναυαγών, κάποιοι εκ των οποίων κατάφεραν και κολύμπησαν μέχρι την ακτή. Οι υπόλοιποι βρίσκονται στο πλοίο αναμένοντας τα σκάφη του Λιμενικού. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562558729/ta-eggrafa-poy-ekthetoyn-tin-astynomia-gnorize-apo-prin-gia-tin-afixi-ton-choyligkan/,,Νέα Φιλαδέλφεια: Η αστυνομία γνώριζε από πριν για την άφιξη των χούλιγκαν,2023-08-08T13:47:46+03:00,Γιάννης Σουλιώτης,"Τα τρία Δελτία Πληροφοριών της Υποδιεύθυνσης Αντιμετώπισης Βίας στους Αθλητικούς Χώρους αποκαλύπτουν ότι οι αρχές γνώριζαν για την άφιξη των Κροατών χούλιγκαν στην Ελλάδα. Τα τρία Δελτία Πληροφοριών της Υποδιεύθυνσης Αντιμετώπισης Βίας στους Αθλητικούς Χώρους που αποκαλύπτουν ότι οι αρχές γνώριζαν για την άφιξη των Κροατών χούλιγκαν στην Ελλάδα παρουσιάζει η «Κ». Το πρώτο έγγραφο αναφέρει χαρακτηριστικά: «Σύμφωνα με πληροφορίες που περιήλθαν στην Υπηρεσία μας από πηγή συνήθους αξιοπιστίας και οι οποίες διαρκώς ελέγχονται, στη χώρα μας θα αφιχθεί ικανός αριθμός (περίπου 100)οργανωμένων οπαδών της  DINAMO ZAGREB (Bad Blue Boys), κάποιοι εκ των οποίων θα φιλοξενηθούν από οπαδούς της ομάδας του ΠΑΝΑΘΗΝΑΪΚΟΥ, με τους οποίους είναι αδελφοποιημένοι και διατηρούν εξαιρετικές σχέσεις και επικοινωνία, και κάποιοι διαμένουν σε διάφορα καταλύματα Airbnb, κυρίως πλησίον της Λ.Αλεξάνδρας. Επιπλέον, ενδέχεται μικρός αριθμός αυτών να φιλοξενηθούν στα κεντρικά γραφεία του ΠΑΝ.ΚΙ επί της Λ. Αλεξάνδρας αρ. 115, τα οποία αναμένεται να ανοίξουν απογευματινές ώρες της 07/08/2023 και να συγκεντρωθεί ικανός αριθμός ατόμων».  ΘΕΜΑ: «Αγώνας ποδοσφαίρου μεταξύ Α.Ε.Κ – GNK Dinamo Zagreb»  ΣΧΕΤ.: Το υπ’αριθ. 2592/23/1551500 από 07/08/2023 έγγραφό μας μέσω Pol.  Α. ΠΛΗΡΟΦΟΡΙΕΣ  Σε συνέχεια ανωτέρω σχετικού και σύμφωνα με νεότερες πληροφορίες που περιήλθαν στην Υπηρεσία μας, οι οργανωμένοι οπαδοί της ομάδας της Α.Ε.Κ έχουν πληροφορηθεί για την έλευση των οπαδών της ομάδα της GNK Dinamo Zagreb, γεγονός που έχει προκαλέσει αναβρασμό στις τάξεις τους και συζητούν για δικές τους ενέργειες.  Β. ΕΝΕΡΓΕΙΕΣ  Η Υπηρεσία μας παρακολουθεί το θέμα και για οτιδήποτε νεότερο θα επανέλθουμε συμπληρωματικά.  Αθήνα, 07/08/2023 ΘΕΜΑ: «Αγώνας ποδοσφαίρου μεταξύ Α.Ε.Κ – GNK Dinamo Zagreb»  ΣΧΕΤ.: α. Το υπ’αριθ. 2592/23/1551500 από 07/08/2023 έγγραφό μας μέσω Pol.  β. Το υπ’αρθμόν 2592/23/1557584  από 07/08/2023 έγγραφό μας μέσ Pol. Α. ΠΛΗΡΟΦΟΡΙΕΣ  Σε συνέχεια ανωτέρω σχετικών και σύμφωνα με νεότερες πληροφορίες που περιήλθαν στην υπηρεσία μας από ανοιχτές πηγές, οι οργανωμένοι οπαδοί της ομάδας της ΑΕΚ απευθύνουν κάλεσμα στους οπαδούς της ομάδας να συγκεντρωθούν στον εξωτερικό χώρο (πέταλο) του γηπέδου OPAP ARENA σήμερα και από τις 19:00 ώρα με πρόφαση την διανομή εισιτηρίων διαρκείας.  Β. ΕΝΕΡΓΕΙΕΣ  Η υπηρεσία μας παρακολουθεί το θέμα και για οποιαδήποτε νεότερο θα επανέλθουμε συμπληρωματικά.  Αθήνα, 07/08/2023 ",False
newsbomb.gr,https://www.kathimerini.gr/society/562557904/i-thalassia-chomateri-tis-androy/,,,,,"Τα 157 στρέµµατα φθάνει σε έκταση η υποθαλάσσια χωματερή στην Ανδρο. Εθελοντές δύτες της Aegean Rebreath, σε συνεργασία με το Ελληνικό Κέντρο Θαλασσίων Ερευνών (ΕΛΘΕΚΕ) προχώρησαν στην ακριβή χαρτογράφησή της, ανακαλύπτοντας λόφους απορριμμάτων με περίμετρο μεγαλύτερη των 100 μέτρων. Μάλιστα αποκαλύπτουν ότι υπήρξε απευθείας απόρριψη μεγάλων ποσοτήτων σκουπιδιών στη θάλασσα, σε απόσταση από την ακτή, κάποια στιγμή μετά την κατάρρευση της παράκτιας χωματερής. Τον Φεβρουάριο του 2011, ύστερα από μια σφοδρή νεροποντή, το μεγαλύτερο μέρος της χωματερής της Ανδρου στη θέση Σταυροπέδα έπεσε στη θάλασσα (βλ. «Χωματερή έπεσε στη θάλασσα», 8.2.2011). Ηταν μια αναπόφευκτη κατάληξη για τον χώρο, στον οποίο από τη δεκαετία του ’70 θάβονταν ή καίγονταν παράνομα όλα τα σκουπίδια του νησιού. Τις επόμενες εβδομάδες τα σκουπίδια της Ανδρου ταξίδεψαν σε όλο το Αιγαίο, φθάνοντας, σύμφωνα με αναφορές, μέχρι και τις ακτές της Τουρκίας. Το περιστατικό ξεχάστηκε έως το 2019. Εθελοντές δύτες της οργάνωσης Aegean Rebreath ανακάλυψαν τυχαία τις αποθέσεις της βυθισμένης χωματερής και αποτύπωσαν με ενδεικτικές λήψεις το μέγεθος της καταστροφής. Η είδηση έγινε διεθνής, όταν το ίδιο καλοκαίρι αναφέρθηκε στην υποθαλάσσια χωματερή ο ηθοποιός Λεονάρντο ντι Κάπριο, με ανάρτησή του στα μέσα κοινωνικής δικτύωσης. Το υπουργείο Περιβάλλοντος είχε τότε αντιδράσει, ζητώντας τη χαρτογράφηση της χωματερής και υποσχόμενο ότι θα χρηματοδοτήσει την ανάσυρση των απορριμμάτων από τον πυθμένα. «Οφείλουμε να ξεπλύνουμε την ντροπή με όλα τα μέσα του υπουργείου», είχε δηλώσει ο τότε υπουργός Περιβάλλοντος Κωστής Χατζηδάκης. Δημιουργήθηκε το 2011, όταν νεροποντή παρέσυρε τη χωματερή, αλλά στην πορεία φαίνεται πως πετάχθηκαν κι άλλα απορρίμματα στη θάλασσα. Ομως, ο μόνος που τελικά απέμεινε να ασχολείται με την υποθαλάσσια χωματερή ήταν η οργάνωση των εθελοντών δυτών, που την «ανακάλυψε» το 2019. Πριν από λίγες ημέρες η Aegean Rebreath ολοκλήρωσε την επιχείρηση χαρτογράφησης της χωματερής, η οποία πραγματοποιήθηκε με τη συνεργασία του ΕΛΚΕΘΕ. Σε τι συμπεράσματα κατέληξαν; – Η περιοχή που έχει πληγεί έχει περίμετρο 1.648 μέτρα και συνολική έκταση 157,55 στρέμματα. – Εως τα 20 μέτρα βάθος εντοπίζονται «χαλαρές» αποθέσεις με σακούλες και φερτά υλικά, ενώ έντονες αποθέσεις και υψηλές συσσωρεύσεις (λόφοι) απορριμμάτων παρατηρούνται σε βάθη 20-50 μέτρων. Μετά τα 50 μέτρα βάθος οι αποθέσεις και οι συσσωρεύσεις απορριμμάτων αραιώνουν σημαντικά. Οι ογκομετρήσεις που πραγματοποιήθηκαν ανέδειξαν την παρουσία λόφων απορριμμάτων με περίμετρο μεγαλύτερη των 100 μέτρων. – Τα σκουπίδια που βρίσκονται στον βυθό είναι κυρίως σακούλες, πλαστικά και μεγάλα αντικείμενα, όπως ρόδες και σωλήνες pvc, τα οποία βρίσκονται όλα σε προχωρημένη αποσύνθεση. – Η χαρτογράφηση της χωματερής αποκάλυψε μεγάλους λόφους σκουπιδιών σε μεγαλύτερα βάθη, σε απόσταση από το σημείο που κατέρρευσε η χωματερή, κάτι που δεν δικαιολογείται από τα θαλάσσια ρεύματα. Επομένως θεωρείται πιθανότερο κάποια στιγμή, μετά την κατάρρευση της χωματερής… να απορρίφθηκαν και άλλα σκουπίδια (πιθανότατα από αυτά που είχαν μείνει στη χωματερή) πιο βαθιά στη θάλασσα. «Τα σκουπίδια βρίσκονται σε διαδικασία διάσπασης σε μακρο- ή μικρο-πλαστικά, γεγονός που επιβάλλει την άμεση και μεθοδική απομάκρυνσή τους από τον βυθό της Ανδρου, καθώς έχουν αρχίσει να διασπείρονται μέσω των θαλασσίων ρευμάτων σε ολόκληρο το Αιγαίο», λέει στην «Κ» ο επικεφαλής της Aegean Rebreath, Γιώργος Σαρελάκος. «Το γεγονός ότι το 2023, παρά τις υποσχέσεις του υπουργείου Περιβάλλοντος, τελικά κάναμε τη χαρτογράφηση με τη χορηγία μιας Γερμανίδας ιδιώτη –της κ. Νίνα Σνάμπελ– φανερώνει το γεγονός ότι η πολιτεία και ο Δήμος Ανδρου δεν θέλουν να αγγίξουν αυτό το τεράστιο πρόβλημα. Εμείς κάναμε το χρέος μας, ας τηρήσει η πολιτεία τις υποσχέσεις της». Σοβαρά κενά και προβλήματα στη λειτουργία της ανακύκλωσης στη χώρα μας υποδεικνύει η Ελληνική Εταιρεία Διαχείρισης Στερεών Αποβλήτων (ΕΕΔΣΑ). Οπως επισημαίνει σε επιστολή στον υπουργό Περιβάλλοντος, «παρατηρούνται διαχρονικές δυσκολίες έγκαιρης και αποτελεσματικής εφαρμογής της νομοθεσίας, καθώς και λειτουργίας των αρμόδιων αρχών και φορέων». Στο επίκεντρο της κριτικής βρίσκεται ο Ελληνικός Οργανισμός Ανακύκλωσης (ΕΟΑΝ), ο οποίος είναι δραματικά υποστελεχωμένος, τη στιγμή που έχει αναλάβει ιδιαίτερα σημαντικές αρμοδιότητες. Οπως αναφέρει ο ΕΕΔΣΑ, δύο χρόνια μετά τον ν.4819/21 και τρία χρόνια μετά τον 4736/20 (οι τελευταίες αλλαγές στη νομοθεσία για τη διαχείριση αποβλήτων): • Δεν υπάρχει κανένα νέο σύστημα διαχείρισης για τα 8 νέα προϊόντα (πλαστικά, στρώματα, έπιπλα, καπνικά, αλιευτικά εργαλεία) που έχουν υπαχθεί σε καθεστώς εναλλακτικής διαχείρισης. • Η παραβατικότητα για τη μη τήρηση της νομοθεσίας έχει αυξηθεί (πώληση απαγορευμένων πλαστικών μιας χρήσης). • Οι κυρώσεις και τα πρόστιμα είναι σχεδόν μηδενικά. • Τα ποσοστά ανακύκλωσης σε συγκεκριμένα ρεύματα δεν έχουν αυξηθεί για μία 10ετία. • Ο ΕΟΑΝ, με 15 άτομα προσωπικό, δεν μπορεί να διαχειριστεί ούτε τα τρέχοντα θέματα. Ο ΕΕΔΣΑ προτείνει να αλλάξει η νομική μορφή του ΕΟΑΝ, ώστε να μπορέσει να αυξήσει το προσωπικό του. Παράλληλα, να του αφαιρεθούν αρμοδιότητες που να τις αναλάβουν άλλα όργανα του υπουργείου Περιβάλλοντος.   ",False
newsbomb.gr,https://www.kathimerini.gr/society/562558702/epithesi-choyligkan-sti-nea-filadelfeia-irthan-gia-na-sfaxoyn-kosmo-itan-organomeno-schedio/,,Επίθεση χούλιγκαν στη Νέα Φιλαδέλφεια: «Ηρθαν για να σφάξουν κόσμο – Ηταν οργανωμένο σχέδιο»,2023-08-08T13:17:36+03:00,Newsroom,"Ο Τάκης Παναγιωτακόπουλος, μέλος του Συνδέσμου της ΑΕΚ, κατήγγειλε ότι οι οπαδοί της Ντιναμό Ζάγκρεμπ ήρθαν έξω από το γήπεδο της ΑΕΚ «για να σκοτώσουν» «Πήγαν 200 άτομα με σπαθιά, με ρόπαλα και όποιον έβρισκαν, όποιον πάρει ο χάρος, σφάζανε, αυτό το πράγμα κάνανε. Δεν έγινε κάτι άλλο. Απ’ ό,τι διάβασα υπάρχουν κι άλλοι μαχαιρωμένοι οπαδοί. Ήρθανε στη Φιλαδέλφεια να σφάξουν κόσμο. Ενδεχομένως να πέθαινε και δεύτερο παιδί και τρίτο παιδί και τέταρτο παιδί. Και εγώ ακόμα που ήμουνα εκεί. Ηρθαν 150 εγκληματίες μαχαιροβγάλτες από άλλη χώρα και κανένας σε αυτή τη χώρα δεν πήρε είδηση». Ο Τάκης Παναγιωτακόπουλος, μέλος του Συνδέσμου της ΑΕΚ, συγγραφέας βιβλίων για την ιστορία της ομάδας, κατήγγειλε, μιλώντας στο Πρώτο Πρόγραμμα 91,6 και 105,8 και στην εκπομπή «Το GPS της Επικαιρότητας» με τον Θάνο Σιαφάκα, ότι οι οπαδοί της Ντιναμό ήρθαν έξω από το γήπεδο της ΑΕΚ «για να σκοτώσουν» και πως «χίλια τοις εκατό, ήταν οργανωμένο σχέδιο» το οποίο κατάφεραν να φέρουν εις πέρας, κάτω από τη μύτη των ελληνικών αρχών. «Δεν μύριζε καθόλου μπαρούτι η ατμόσφαιρα. Ήταν μια ωραία βραδιά εχθές, παίζαν παιδάκια, υπήρχαν οικογένειες, υπήρχαν απλοί άνθρωποι, ενδεχομένως να μην ήταν και οπαδοί της ΑΕΚ, πίναν τον καφέ τους, τον χυμό τους. Αυτό όμως που ξέρω είναι ότι υπήρξε στο διαδίκτυο, γενικά, υπήρχαν φήμες ότι θα έρθουν γύρω περίπου 150 οπαδοί της Ντιναμό Ζάγκρεμπ από την Κροατία, πράγμα που τελικά δυστυχώς και έγινε. Εγώ θέλω να ρωτήσω κάτι. Όταν φεύγουν 150 εγκληματίες από μια χώρα, γιατί δεν ήρθαν να δουν την Ακρόπολη στην Αθήνα, ήρθαν να μαχαιρώσουν, ήρθαν να σκοτώσουν και το πέτυχαν αυτό που θέλανε. Όταν φεύγουν λοιπόν και διασχίζουν δεν ξέρω πόσα χιλιόμετρα είναι και έρχονται στην Αθήνα, δεν τους βλέπει κανείς, περνάνε όλα τα διόδια της εθνικής οδού, μιλάμε για ένα κομβόι, το οποίο υπάρχει και το βίντεο αυτό μπορεί να το δει ο καθένας στο διαδίκτυο. Δεν το σταματάει κανείς. Πέραν αυτού, αφήνουν κάπου τα αυτοκίνητα και πάνε στο σταθμό του ΗΣΑΠ με σίδερα, με καδρόνια, με μαχαίρια, δεν ξέρω με τι άλλο, οι οποίοι απ’ ότι γνωρίζω με λίγες γνώσεις που έχω, όλοι οι σταθμοί του ΗΣΑΠ έχουν κάμερες. Δεν υπήρξε λοιπόν ένας χριστιανός να δει ότι υπάρχουν κάποιοι άνθρωποι που ενδεχομένως μπορεί να έσπαγαν τον σταθμό ή να κάνουν κάποια ζημιά σε ένα δημόσιο κτίριο; Δεν υπήρξε λοιπόν ένας άνθρωπος να σταματήσει όλους αυτούς εγκληματίες; Αυτή την απορία έχω σαν Έλληνας πολίτης. Ας αφήσουμε ότι είμαι οπαδός της ΑΕΚ, ας αφήσουμε όλα τα υπόλοιπα. Δεν υπήρξε δηλαδή κάποιος να σταματήσει όλους αυτούς;. Η αστυνομία λοιπόν πού ήταν;» ανέφερε χαρακτηριστικά ο κ. Παναγιωτακόπουλος. «Ήρθαν να σκοτώσουν και να ανεβάσουν κάποια βιντεάκια στο διαδίκτυο, παγκοσμίως, να λένε κάποιοι ανεγκέφαλοι ότι εμείς είμαστε μάγκες, ότι εμείς κάναμε αυτό, ότι εμείς κάναμε το άλλο» προσέθεσε ο κ. Παναγιωτακόπουλος. Σημείωσε πως οι οπαδοί αυτής της ομάδας «είναι ίσως οι χειρότεροι οπαδοί», και έχουν πρωταγωνιστήσει σε αντίστοιχα επεισόδια στην Ιταλία και αλλού, ενώ επισήμανε πως υπήρχε απαγόρευση από την UEFA τόσο για τους οπαδούς της Ντιναμό Ζάγκρεμπ όσο και για τους Ελληνες οπαδούς, να μην ταξιδέψουν στην Κροατία. «Όποιον υπουργό και να πάρετε υφυπουργό, πολιτικό, οποιονδήποτε από όλα τα κόμματα και να πάρετε αυτή τη στιγμή τηλέφωνο, θα σας πει ότι δεν είναι δική μου αρμοδιότητα. Λοιπόν, όλα αυτά τα χρόνια, αυτή είναι η απάντηση, δεν είναι δική μου αρμοδιότητα. Ο ένας ρίχνει το μπαλάκι στον άλλο και αυτό το πράγμα διαιωνίζεται» τόνισε ο κ. Παναγιωτακόπουλος ενώ χαρακτήρισε την αστυνομία, 100% απούσα. «Δεν μπορούμε να βάλουμε ένα αστυνομικό πίσω από κάθε οπαδό. Αυτό δεν λέω ότι μπορεί να γίνει και δεν είναι λογικό σε καμία χώρα του κόσμου. Αυτό που λέω όμως είναι, όταν περνάνε 150 αυτοκίνητα κομβόι το ένα πίσω από το άλλο, σε όλα τα διόδια υπάρχει τουλάχιστον ένα περιπολικό, όταν βλέπουν 150 αυτοκίνητα με κροατικές πινακίδες, ξέρει ο κόσμος και ο ντουνιάς ότι ενδέχεται να κατέβουν οι οπαδοί της Ντιναμό Ζάγκρεμπ, οι οποίοι έχουν ίσως το χειρότερο βιογραφικό στην UEFA» και συνέχισε «πέρασαν τόσα χιλιόμετρα, όλο το οδικό δίκτυο της Ελλάδας από την Κροατία, Βόρεια Ελλάδα φτάσανε στην Ελευσίνα, από την Ελευσίνα και μετά μπήκαν στην Αττική Οδό και από εκεί άφησαν κάπου τα αυτοκίνητο, πήρανε το τρένο με τα πολεμοφόδια και ήρθαν για μάχη. Απλά πράγματα». Επιπλέον, τόνισε πως δεν υπήρχε βεντέτα μεταξύ των οπαδών της ΑΕΚ και της συγκεκριμένης ομάδας. «Έχουμε παίξει άλλη μια φορά το 1964 με τη Ντιναμό Ζάγκρεμπ. Δεν είχαμε παίξει ποτέ ξανά ούτε φιλικό παιχνίδι, ούτε στο μπάσκετ είχαν δημιουργηθεί επεισόδια, ούτε τίποτα» ανέφερε. «Το αποτέλεσμα το χθεσινό ήταν η συνέχεια του Άλκη, του οπαδού του Άρη. Θα υπάρχει και άλλη συνέχεια, δυστυχώς με πόνο καρδιάς το λέω. Εγώ ήμουν στο γήπεδο εχθές και έφυγα 3, 4, 5 λεπτά πριν, ήμουν οικογενειακώς ακριβώς δίπλα στον αετό. Είχα πάει με την οικογένειά μου να πιούμε τον καφέ, το παγωτό. Έφυγα 3,4 λεπτά από εκεί, ενδεχομένως να ήμουν και εγώ μαχαιρωμένος σήμερα» είπε καταλήγοντας ο κ. Παναγιωτακόπουλος. Πηγή: ΕΡΤ ",False
newsbomb.gr,https://www.kathimerini.gr/society/562558693/chania-ereyna-kai-prosagoges-gia-ypothesi-paranomon-yiothesion/,,Χανιά: Ερευνα και προσαγωγές για υπόθεση παράνομων υιοθεσιών,2023-08-08T13:09:25+03:00,Newsroom,"Ελέγχονται ζητήματα ενδεχόμενων παράνομων υιοθεσιών και παρένθετης μητρότητας, καθώς και να ερευνηθεί αν υπήρξε μέσα από τη διαδικασία αυτή περίπτωση εμπορίας. Υπόθεση που αφορά παράνομες υιοθεσίες απασχολεί τις αστυνομικές Αρχές στα Χανιά. Στο πλαίσιο αυτό βρίσκονται σε εξέλιξη έρευνες από προσωπικό της Υπηρεσίας Οργανωμένου Εγκλήματος από την Αθήνα, σε συνεργασία με την υποδιεύθυνση Ασφαλείας Χανίων προκειμένου να ελεγχθούν ζητήματα ενδεχόμενων παράνομων υιοθεσιών και παρένθετης μητρότητας, καθώς και να ερευνηθεί αν υπήρξε μέσα από τη διαδικασία αυτή περίπτωση εμπορίας. Στο πλαίσιο της έρευνας έχουν γίνει προσαγωγές ατόμων που φέρονται ως εμπλεκόμενοι στην υπόθεση. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562558663/nea-filadelfeia-prokatarktiki-ereyna-dietaxe-i-eisaggeleas-toy-areioy-pagoy/,,Νέα Φιλαδέλφεια: Προκαταρκτική έρευνα διέταξε η Εισαγγελέας του Αρείου Πάγου,2023-08-08T12:56:55+03:00,Newsroom,"Η κ. Γεωργία Αδειλινη, στην παραγγελία της προς τις Εισαγγελίες Εφετών και Πρωτοδικών Αθηνών ζητά τη διενέργεια προκαταρκτικης εξέτασης για τη δολοφονία του 29χρονου φιλάθλου της ΑΕΚ και τα επεισόδια με τραυματίες και ζημιές στους χώρους γύρω από το γήπεδο. Την άμεση παρέμβαση της Εισαγγελέως του  Αρείου Πάγου προκάλεσαν τα πολύ σοβαρά επεισόδια μεταξυ οπαδών που έλαβαν χώρα εχθές το βράδυ έξω από το γήπεδο της ΑΕΚ, στη Νέα Φιλαδέλφεια, με αποτελεσμα το θανάσιμο τραυματισμό ενός 29χρονου και το σοβαρό τραυματισμό ακόμη 8 ατόμων, ανάμεσα τους και ενός ανηλίκου 17 ετών. Η κ. Γεωργία Αδειλινη, στην παραγγελία της προς τις Εισαγγελίες Εφετών και Πρωτοδικών Αθηνών ζητά τη διενέργεια προκαταρκτικης εξέτασης για τη δολοφονία του 29χρονου φιλάθλου της ΑΕΚ και τα επεισόδια με τραυματίες και ζημιές στους χώρους γύρω από το γήπεδο. Ταυτόχρονα, ζητά την έρευνα προς πάσα κατεύθυνση, καθώς βάσει δημοσιευμάτων οι Κροάτες οπαδοί φέρεται να είχαν εντοπιστεί από τις ελληνικές αστυνομικές αρχές να κινούνται επι της εθνικής οδού, αλλά στη συνέχεια κατάφεραν να διαφύγουν της προσοχής και της εποπτείας των αρχών. «κ. Εισαγγελέα Εφετών Αθηνών κ. Εισαγγελέα Πρωτοδικών Αθηνών Εν όψει των σοβαρών επεισοδίων-εκδήλωση σκληρής «οπαδικής βίας», που έλαβαν χώρα το βράδυ της Δευτέρας 7-8-2023 στη Ν.Φιλαδέλφεια, έξω από το γήπεδο της ΠΑΕ ΑΕΚ (επισυνάπτονται σχετικά δημοσιεύματα), με άγριες συμπλοκές, καταστροφές γύρω από το γήπεδο, βόμβες μολότοφ, ρόπαλα κλπ, με αποτέλεσμα πολλούς τραυματισμούς, αλλά ακόμα και το θάνατο οπαδού της ΑΕΚ, παρακαλούμε, ενεργώντας στο πλαίσιο της λειτουργικής σας αρμοδιότητας, με τη διενέργεια επείγουσας προκαταρκτικής εξέτασης, καθώς και την κατ’ άρθρο 32 ΚΠΔ εποπτεία, αναλόγως, τόσο αυτής, όσο και της διενεργούμενης ήδη αυτεπάγγελτης προανάκρισης από τις αρμόδιες αστυνομικές αρχές, να μεριμνήσετε για τον ενδελεχή έλεγχο της υπόθεσης και τη σε βάθος και με πληρότητα έρευνα, καθώς και την εξαντλητική συλλογή των αναγκαίων αποδεικτικών στοιχείων, προκειμένου αφενός μεν να εξακριβωθούν τα στοιχεία του δράστη της ανθρωποκτονίας με πρόθεση, αφετέρου δε να διερευνηθεί η διάπραξη και άλλων εγκλημάτων, όπως της εγκληματικής οργάνωσης (άρθρο 187 ΠΚ), της διέγερσης σε διάπραξη εγκλημάτων (άρθρο 184 ΠΚ), της διατάραξης κοινής ειρήνης (άρθρο 189 ΠΚ), της έκρηξης (άρθρο 270 παρ.1), της κατασκευής και κατοχής εκρηκτικών υλών (άρθρο 272 ΠΚ), της επικίνδυνης και της βαριάς σωματικής βλάβης, (άρθρα 309, 310 ΠΚ), της συμπλοκής (άρθρο 313 ΠΚ), της φθοράς ξένης ιδιοκτησίας (άρθρο 378 ΠΚ), της παράβασης του νόμου περί όπλων (Ν. 2168/93) σε συνδυασμό, κατά περίπτωση και με τις διατάξεις του άρθρου 41 ΣΤ του ν. 2725/1999 κλπ. Για τον εντοπισμό και τη σύλληψη των δραστών των ως άνω πράξεων επιβάλλεται η εξάντληση κάθε νόμιμου δικονομικού μέσου συμπεριλαμβανομένων των διαλαμβανομένων στο άρθρο 254 ΚΠΔ Να διερευνηθεί επίσης, πώς, ενώ, σύμφωνα με τα συνημμένα δημοσιεύματα του ηλεκτρονικού τύπου, οι Κροάτες εντοπίσθηκαν στην εθνική οδό από την ΕΛΑΣ και τέθηκαν υπό διακριτική παρακολούθηση, κατάφεραν να διαφύγουν και να καταφθάσουν στον τόπο του εγκλήματος. Τέλος να μεριμνήσετε, εκτός των άλλων, για την παρουσία εισαγγελικού λειτουργού κατά τη διεξαγωγή του αγώνα μεταξύ των ομάδων της ΠΑΕ ΑΕΚ και της Ντιναμό Ζάγκρεμπ για τον τρίτο προκριματικό γύρο του Uefa Champions League». ",False
newsbomb.gr,https://www.kathimerini.gr/society/562558546/nea-filadelfeia-pos-oi-kroates-choyligkan-perasan-kato-apo-ta-rantar-tis-el-as/,,Νέα Φιλαδέλφεια: Πώς οι Κροάτες χούλιγκαν πέρασαν κάτω από τα ραντάρ της ΕΛ.ΑΣ.,2023-08-08T11:44:03+03:00,Γιάννης Σουλιώτης,"Παρά το γεγονός ότι είχε απαγορευτεί η μετακίνηση φιλάθλων από την Κροατία, μέσω Κακαβιάς και κάνoντας μία στάση στο Κιάτο, έφτασαν στη Νέα Φιλαδέλφεια Σε εξέλιξη βρίσκονται οι έρευνες των ελληνικών αρχών για την πλήρη διαλεύκανση της αιματηρής επίθεσης χούλιγκαν της Ντιναμό Ζάγκρεμπ σε βάρος φίλων της ΑΕΚ, το βράδυ της Δευτέρας, η οποία είχε τραγικό απολογισμό τον θανάσιμο τραυματισμό ενός 29χρονου φίλου της «Ενωσης» και 8 τραυματίες.  Σημειώνεται ότι παρά το γεγονός ότι είχε απαγορευτεί η μετακίνηση φιλάθλων από την Κροατία ενόψει του ποδοσφαιρικού αγώνα με την ΑΕΚ στο γήπεδο ΟΠΑΠ Arena, οι χούλιγκαν έφτασαν οδικώς στην Ελλάδα και κατευθύνθηκαν προς την Αθήνα σε αυτοκινητοπομπή. Σύμφωνα με πληροφορίες της «Κ», οι αστυνομικοί της Ασφάλειας και συγκεκριμένα του τμήματος Αντιμετώπισης Αθλητικής Βίας είχαν από χθες το μεσημέρι ενημερωθεί για την κίνηση των Κροατών από τα βόρεια σύνορα προς την Αττική. Οι ίδιες πληροφορίες αναφέρουν ότι οι Κροάτες εισήλθαν στην Ελλάδα από τον μεθοριακό σταθμό της Κακαβιάς και ότι κατόπιν κινήθηκαν μέσω της Ιόνιας Οδού, πραγματοποιώντας στάση στο Κιάτο. Ειδικότερα, φέρεται ότι υπήρχε σήμα προς τις αστυνομικές υπηρεσίες της περιφέρειας (Δυτικης Ελλάδας, Ηπείρου) να εντοπίσουν κινήσεις Κροατών και να ενημερώσουν κεντρικά. Πηγές αναφέρουν, μάλιστα, ότι μετά το Ρίο, όχημα της Ασφάλειας εντόπισε και προσωρινά ακολούθησε το κονβόι, ωστόσο, στη συνέχεια η παρακολούθηση διεκόπη, χωρίς να αποκλείεται οι αρχές να τους έχασαν. Μάλιστα, αστυνομικές πηγές αναφέρουν ότι για την κίνηση των Κροατών υπήρξε ενημέρωση στις αστυνομικές υπηρεσίες όλης της χώρας. Παρόλα αυτά, μετά την είσοδο τους από την Κακαβιά οι αρχές δεν κατάφεραν να εντοπίσουν και να σταματήσουν τους χούλιγκαν πριν φτάσουν στην Αττική Για την εν λόγω υπόθεση θα διαταχθεί ΕΔΕ. Κάποιοι από τους Κροάτες χούλιγκαν πήγαν στη Φιλαδέλφεια με τα αυτοκίνητα τους, ορισμένα εκ των οποίων έχουν κατασχεθεί από την αστυνομία στην περιοχή γύρω από το γήπεδο, ενώ κάποιοι άλλοι κινήθηκαν μέσω του ΗΣΑΠ από τον σταθμό «Ειρήνη». Μάλιστα, οι Κροάτες χούλιγκαν συναντήθηκαν και ενώθηκαν με χούλιγκαν ελληνικής ομάδας και μετακινήθηκαν στη Νέα Φιλαδέλφεια από τον σταθμό Πευκάκια. Δεν έχει γίνει γνωστό μέχρι στιγμής εάν μεταξύ των συλληφθέντων βρίσκεται και ο δράστης της δολοφονίας. Τα τελικά συμπεράσματα για αυτό θα προκύψουν από την ανάλυση του οπτικουαστικού υλικού, των δειγμάτων DNA και όλων των στοιχείων που θα κληθούν οι αρχές να αξιολογήσουν. Σημειώνεται πως η πολιτική ηγεσία εμφανίζεται αποφασισμένη να αποδοθούν ευθύνες σε αξιωματικούς που είχαν αναλάβει την «παρακολούθηση» των Κροατών οπαδών, όσο αυτοί βρίσκονταν σε ελληνικό έδαφος. ",False
newsbomb.gr,https://www.kathimerini.gr/society/562558555/chalkidiki-se-exelixi-pyrkagia-sto-develiki-ierissoy/,,Χαλκιδική: Σε εξέλιξη πυρκαγιά στο Δεβελίκι Ιερισσού,2023-08-08T11:29:50+03:00,Newsroom,"Σε εξέλιξη βρίσκεται πυρκαγιά που ξέσπασε σε χορτολιβαδική έκταση σε περιοχή κοντά στο Δεβελίκη Ιερισσού, στη Χαλκιδική. Σε εξέλιξη βρίσκεται πυρκαγιά που ξέσπασε σε χορτολιβαδική έκταση σε περιοχή κοντά στο Δεβελίκη Ιερισσού, στη Χαλκιδική. Η πυρκαγιά εκδηλώθηκε λίγο μετά τις 10.30 το πρωί, ενώ στο σημείο επιχειρούν για τον περιορισμό και την κατάσβεσή της 32 πυροσβέστες, με μία ομάδα πεζοπόρων, 12 οχήματα της πυροσβεστικής υπηρεσίας και από αέρος ένα ελικόπτερο, ενώ αν κριθεί αναγκαίο θα συνδράμει και δεύτερο. Σύμφωνα με την Πυροσβεστική Υπηρεσία δεν απειλούνται κατοικημένες περιοχές. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562558522/nea-filadelfeia-i-epithesi-ton-choyligkan-apo-tin-kroatia-sta-diethni-mme/,,Νέα Φιλαδέλφεια: Η επίθεση των χούλιγκαν από την Κροατία στα διεθνή ΜΜΕ,2023-08-08T10:41:41+03:00,Newsroom,"Η δολοφονική επίθεση χούλιγκαν από την Κροατία στη Νέα Φιλαδέλφεια το βράδυ της Δευτέρας, η οποία είχε ως αποτέλεσμα να χάσει τη ζωή του ένας 22χρονος οπαδός της ΑΕΚ, πρωταγωνιστεί στα διεθνή ειδησεογραφικά μέσα. Μέσα από χώρες όπως η Ιταλία, η Γαλλία, η Ισπανία, την Ολλανδία και το Βέλγιο καταγράφουν τα γεγονότα. Gazzetta dello Sport: «Οπαδός της ΑΕΚ νεκρός από ultras της Ντινάμο Ζάγκρεμπ» Tuttomercatoweb: «Οπαδός της ΑΕΚ σκοτώθηκε από ultras της Ντινάμο Ζάγκρεμπ» RMC Sport: «Οπαδός μαχαιρώθηκε μέχρι θανάτου πριν από τον αγώνα ΑΕΚ-Ντινάμο Ζάγκρεμπ» As: «Ενας νεκρός σε επεισόδια ανάμεσα σε οπαδούς της Ντινάμο Ζάγκρεμπ και της ΑΕΚ» De Telegraaf: «Δράμα στην Ελλάδα. Ενας νεκρός και 83 συλληφθέντες μετά από συγκρούσεις μεταξύ οπαδών της ΑΕΚ και της Ντινάμο Ζάγκρεμπ» Sporza: Eλληνας οπαδός μαχαιρώθηκε μέχρι θανάτου πριν από το ματς Champions League ανάμεσα σε ΑΕΚ και Ντινάμο Ζάγκρεμπ» ",False
newsbomb.gr,https://www.kathimerini.gr/society/562558501/nea-filadelfeia-oi-filoi-tis-aek-apochairetoyn-ton-22chrono-me-kerakia-kaskol-kai-pano-fotografies/,,"Νέα Φιλαδέλφεια: Οι φίλοι της ΑΕΚ αποχαιρετούν τον 29χρονο με κεράκια, κασκόλ και πανό (φωτογραφίες)",2023-08-08T10:31:38+03:00,Newsroom,"Την ώρα που οι έρευνες των αρχών για την αιματηρή επίθεση είναι σε εξέλιξη, φίλοι της ΑΕΚ τιμούν τη μνήμη του 29χρονου, με κασκόλ και κεράκια, σχηματίζοντας το αρχικό του γράμμα «Μ», ενώ δίπλα από το σημείο έχει ανέβει και ένα πανό. Την τελευταία του πνοή άφησε 29χρονος ο οποίος τραυματίστηκε θανάσιμα έπειτα από πολλαπλές μαχαιριές, έξω από το γήπεδο της ΑΕΚ, στη Νέα Φιλαδέλφεια, χθες Δευτέρα το βράδυ, κατά τη διάρκεια των σοβαρών επεισοδίων που προκάλεσαν χούλιγκαν της Ντιναμό Ζάγκρεμπ. Την ώρα που οι έρευνες των αρχών για την αιματηρή επίθεση είναι σε εξέλιξη, φίλοι της ΑΕΚ τιμούν τη μνήμη του 29χρονου, με κασκόλ και κεράκια, σχηματίζοντας το αρχικό του γράμμα «Μ», ενώ δίπλα από το σημείο έχει ανέβει και ένα πανό. Μια ομάδα 100-120 οργανωμένων οπαδών της Ντιναμό, παρά το γεγονός ότι είχε απαγορευτεί η μετακίνηση φιλάθλων από την Κροατία ενόψει του σημερινού ποδοσφαιρικού αγώνα με την ΑΕΚ στο γήπεδο ΟΠΑΠ Arena, έφτασαν οδικώς στην Ελλάδα και κατευθύνθηκαν προς την Αθήνα σε αυτοκινητοπομπή. Στην εθνική οδό οι Κροάτες εντοπίστηκαν από την Ασφάλεια και τέθηκαν υπό διακριτική παρακολούθηση, όμως, σύμφωνα με αστυνομικές πηγές, φαίνεται πως έδρασαν βάσει οργανωμένου σχεδίου, καθώς φτάνοντας στην Αττική Οδό τα αυτοκίνητα σκορπίστηκαν και μεγάλος αριθμός κατευθύνθηκε στον σταθμό του ΗΣΑΠ Ειρήνη. Εκεί οι Κροάτες συναντήθηκαν με οπαδούς άλλης ελληνικής ομάδας και μαζί επιβιβάστηκαν στο τρένο και κατέβηκαν στον σταθμό Πευκάκια, από όπου κινήθηκαν με τα πόδια προς τη Νέα Φιλαδέλφεια. Στο μεταξύ στο γήπεδο της ΑΕΚ είχε τελειώσει η προπόνηση των δύο ομάδων, η αποστολή της Ντιναμό μετέβη με αστυνομική συνοδεία στο ξενοδοχείο, ενώ οι υπεύθυνοι της ΑΕΚ κλείδωσαν το γήπεδο. Την ίδια στιγμή πολλοί φίλαθλοι είχαν καταλήξει στις καφετέριες της περιοχής. Οι οργανωμένοι της Ντιναμό έφθασαν γρήγορα έξω από το γήπεδο και γύρω στις 23.00 επιτέθηκαν σε φιλάθλους της ΑΕΚ. Ξέσπασε άγρια συμπλοκή, με βόμβες μολότοφ, ρόπαλα και άλλα αντικείμενα. Στο σημείο έφτασαν ισχυρές δυνάμεις των ΜΑΤ που κατέστειλαν τα επεισόδια κάνοντας χρήση χημικών, ενώ προχώρησαν στις προσαγωγές εμπλεκομένων, οι οποίοι οδηγήθηκαν στην Ασφάλεια και ανακρίνονται, προκειμένου να ταυτοποιηθεί ο δράστης του μαχαιρώματος και να διευκρινιστούν οι λεπτομέρειες της υπόθεσης, για την οποία σχηματίζεται δικογραφία. Οι συλληφθέντες θα οδηγηθούν στον εισαγγελέα. ",True
newsbomb.gr,https://www.kathimerini.gr/society/562558453/i-ayximeni-anthektikotita-sta-antiviotika-mporei-na-syndeetai-me-tin-atmosfairiki-rypansi/,,Η αυξημένη ανθεκτικότητα στα αντιβιοτικά μπορεί να συνδέεται με την ατμοσφαιρική ρύπανση,2023-08-08T09:53:14+03:00,Newsroom,"Κάθε 1% αύξηση της ατμοσφαιρικής ρύπανσης συνδέεται με αύξηση της ανθεκτικότητας στα αντιβιοτικά κατά 0,5 έως 1,9% ανάλογα με το παθογόνο. Η αυξημένη ατμοσφαιρική ρύπανση φαίνεται ότι συνδέεται με υψηλότερο κίνδυνο ανθεκτικότητας στα αντιβιοτικά, όπως διαπιστώνεται σε παγκόσμια ανάλυση που δημοσιεύεται στο περιοδικό «The Lancet Planetary Health». Σύμφωνα με στοιχεία που παρουσιάζονται, η ανθεκτικότητα στα αντιβιοτικά που προκύπτει από την ατμοσφαιρική ρύπανση συνδέεται με περίπου 480.000 πρόωρους θανάτους το 2018. Η κακή και υπερβολική χρήση των αντιβιοτικών είναι οι κύριοι παράγοντες της ανθεκτικότητας στα αντιβιοτικά, αλλά τα στοιχεία δείχνουν ότι η ατμοσφαιρική ρύπανση συμβάλλει και εκείνη στην εξάπλωση των ανθεκτικών στα αντιβιοτικά βακτηρίων και των γονιδίων ανθεκτικότητας. Παρότι ο αέρας αναγνωρίζεται ως βασικός φορέας διάδοσης της ανθεκτικότητας στα αντιβιοτικά, υπάρχουν περιορισμένα ποσοτικά δεδομένα σχετικά με τις διαφορετικές διόδους που τα ανθεκτικά στα αντιβιοτικά γονίδια μεταφέρονται μέσω της ατμοσφαιρικής ρύπανσης. Ορισμένοι πιθανοί χώροι μεταφοράς τους είναι τα νοσοκομεία, τα αγροκτήματα και οι εγκαταστάσεις επεξεργασίας λυμάτων που εκπέμπουν και εξαπλώνουν ανθεκτικά στα αντιβιοτικά σωματίδια μέσω του αέρα και σε μεγάλες αποστάσεις. Οι ερευνητές δημιούργησαν ένα εκτεταμένο σύνολο δεδομένων για 116 χώρες την περίοδο 2000-2018 για να διερευνήσουν κατά πόσο τα αιωρούμενα σωματίδια με μικρή διάμετρο (PM 2,5) αποτελούν βασικό παράγοντα που οδηγεί στην παγκόσμια ανθεκτικότητα στα αντιβιοτικά. Επίσης, χρησιμοποίησαν δεδομένα σχετικά με τη χρήση αντιβιοτικών, τις υπηρεσίες υγιεινής, την οικονομία, τις δαπάνες για την υγεία, τον πληθυσμό, την εκπαίδευση, το κλίμα και την ατμοσφαιρική ρύπανση για να διερευνηθεί η επίδραση αυτών των παραγόντων στα επίπεδα της ανθεκτικότητας αυτής. Τα σωματίδια αυτά προέρχονται από βιομηχανικές διεργασίες, οδικές μεταφορές και οικιακή καύση άνθρακα και ξύλου και πρόσφατα ευρήματα δείχνουν ότι 7,3 δισεκατομμύρια άνθρωποι παγκοσμίως εκτίθενται άμεσα σε μη ασφαλή ετήσια επίπεδα αυτών των σωματιδίων, με το 80% να ζει σε χώρες χαμηλού και μεσαίου εισοδήματος. Τα ευρήματα δείχνουν ότι η αντοχή στα αντιβιοτικά αυξάνεται με την αύξηση των σωματιδίων PM 2,5. Κάθε 1% αύξηση της ατμοσφαιρικής ρύπανσης συνδέεται με αύξηση της ανθεκτικότητας στα αντιβιοτικά κατά 0,5 έως 1,9% ανάλογα με το παθογόνο. Η συσχέτιση έχει ενισχυθεί με την πάροδο του χρόνου με τις αλλαγές στα επίπεδα των σωματιδίων να οδηγούν σε μεγαλύτερες αυξήσεις της ανθεκτικότητας στα αντιβιοτικά τα πιο πρόσφατα χρόνια. Μάλιστα, εντοπίστηκε ότι τα σωματίδια αυτά αντιπροσωπεύουν το 11% των αλλαγών στα μέσα επίπεδα ανθεκτικότητας στα αντιβιοτικά σε όλο τον κόσμο, την ώρα που οι δαπάνες υγείας ευθύνονται για το 10% των αλλαγών και οι υπηρεσίες πόσιμου νερού για το 3%. Τα υψηλότερα επίπεδα ανθεκτικότητας στα αντιβιοτικά εντοπίζονται στη Βόρεια Αφρική, τη Μέση Ανατολή και τη Νότια Ασία, ενώ τα επίπεδα στην Ευρώπη και τη Βόρεια Αμερική είναι χαμηλά. Εξαιτίας του μεγάλου αριθμού των πληθυσμών τους, η Κίνα και η Ινδία πιστεύεται ότι είναι οι χώρες στις οποίες οι αλλαγές στα σωματίδια έχουν τη μεγαλύτερη επίδραση στον αριθμό των πρόωρων θανάτων από την ανθεκτικότητα στα αντιβιοτικά. Αν δεν υπάρξουν αλλαγές στις τρέχουσες πολιτικές για την ατμοσφαιρική ρύπανση, οι ερευνητές υπολόγισαν ότι μέχρι το 2050 μπορεί η αντοχή στα αντιβιοτικά να αυξηθεί παγκοσμίως κατά 17%. Τότε ο ετήσιος αριθμός πρόωρων θανάτων θα αυξανόταν σε περίπου 840.000 με τις μεγαλύτερες αυξήσεις να αναμένονται στην υποσαχάρια Αφρική. Οι ερευνητές σημειώνουν ότι ο περιορισμός των επιπέδων επιβλαβούς ατμοσφαιρικής ρύπανσης θα μπορούσε να συμβάλει στη μείωση της ανθεκτικότητας στα αντιβιοτικά και άρα να μειώσει σημαντικά τους θανάτους και το οικονομικό κόστος που απορρέει από λοιμώξεις ανθεκτικές στα αντιβιοτικά. Πηγή: ΑΠΕ ",False
newsbomb.gr,https://www.kathimerini.gr/society/562558456/nea-filadelfeia-i-anakoinosi-tis-el-as-gia-tin-epithesi-ton-choyligkan-tis-ntinamo/,,Νέα Φιλαδέλφεια: Η ανακοίνωση της ΕΛ.ΑΣ. για την επίθεση των χούλιγκαν της Ντιναμό ,2023-08-08T09:38:55+03:00,Newsroom,"«Προανάκριση διενεργεί η Διεύθυνση Ασφάλειας Αττικής, ενώ η έρευνα για τον εντοπισμό επιπλέον δραστών και για οποιαδήποτε άλλη πτυχή της υπόθεσης συνεχίζεται εντατικά», αναφέρεται στην ανακοίνωση.  Ανακοίνωση αναφορικά με την αιματηρή συμπλοκή στη Νέα Φιλαδέλφεια που προκλήθηκε από χούλιγκαν της Ντιναμό Ζάγκρεπ και που είχε τραγικό απολογισμό τη δολοφονία ενός 22χρονου οπαδού της ΑΕΚ εξέδωσε η Ελληνική Αστυνομία. «Αναφορικά με περιστατικό συμπλοκής οπαδών της Α.Ε.Κ. και της Dinamo Zagreb, το οποίο είχε ως αποτέλεσμα το θανάσιμο τραυματισμό ενός ατόμου και τον τραυματισμό ακόμη οκτώ, διευκρινίζονται τα ακόλουθα: Βραδινές ώρες χθες, Δευτέρα 7 Αυγούστου 2023, ομάδα περίπου 100-120 οπαδών της Dinamo Zagreb, μαζί με Έλληνες οπαδούς-συνεργούς τους, βρέθηκαν στον Περισσό. Στην ευρύτερη περιοχή ήταν συγκεντρωμένοι οπαδοί της Α.Ε.Κ.. Ακολούθησαν επεισόδια μεταξύ των οπαδών των δύο ομάδων, που προέβησαν σε ρίψεις φωτοβολίδων, αυτοσχέδιων εμπρηστικών μηχανισμών, αντικειμένων, πετρών, αλλά και χρήση αυτοσχέδιων ροπάλων. Τα επεισόδια έλαβαν χώρα μιάμιση ώρα μετά την ολοκλήρωση της προπόνησης της φιλοξενούμενης ομάδας και της αποχώρησής της από το γήπεδο, καθώς και των παραγόντων, συνοδεία αστυνομικών. Στο σημείο έσπευσαν ισχυρές αστυνομικές δυνάμεις, οι οποίες κατέστειλαν την συμπλοκή, ενώ γρήγορα ακινητοποίησαν και συνέλαβαν συνολικά 98 άτομα, εμπλεκόμενα στα επεισόδια. Προανάκριση διενεργεί η Διεύθυνση Ασφάλειας Αττικής, ενώ η έρευνα για τον εντοπισμό επιπλέον δραστών και για οποιαδήποτε άλλη πτυχή της υπόθεσης συνεχίζεται εντατικά».  ",False
newsbomb.gr,https://www.kathimerini.gr/society/562558441/larisa-o-52chronos-esyre-tin-astynomiko-ap-ta-mallia-prospathontas-na-tin-petaxei-apo-to-mpalkoni/,,Λάρισα: Ο 52χρονος «έσυρε την αστυνομικό απ’τα μαλλιά προσπαθώντας να την πετάξει από το μπαλκόνι»,2023-08-08T09:36:02+03:00,Newsroom,"«Υπάρχουν κακουργηματικές πράξεις οι οποίες δεν έχουν διερευνηθεί και θα διερευνηθούν στο πλαίσιο της διαδικασίας» δήλωσε ο συνήγορος του θύματος.  Προφυλακιστέος κρίθηκε, μετά την απολογία του στην ανακρίτρια, ο 52χρονος που ξυλοκόπησε άγρια τη 43χρονη σύζυγό του στη Λάρισα. Ο 52χρονος κατηγορείται για απόπειρα ανθρωποκτονίας από πρόθεση και ενδοοικογενειακή βία. Κατά την απολογία του, σύμφωνα με τις πρώτες πληροφορίες, φέρεται να δήλωσε μετανιωμένος.  «Είμαι απαράδεκτος για όσα έκανα και δεν μπορώ να δικαιολογήσω τον εαυτό μου, όμως δεν ήθελα να την σκοτώσω. Δεν μπορούσα να αντιληφθώ τον πόνο και την ζημιά που προκαλώ, το αντιλήφθηκα μετά τις τρεις ημέρες που βρίσκομαι στα κρατητήρια. Θόλωσα από τον θυμό» φέρεται να δήλωσε ο κατηγορούμενος.  Εν τω μεταξύ, όπως γνωστοποίησε ο ένας εκ των δύο συνηγόρων του θύματος, Διαμάντης Μπασαράς, επικαλούμενος την κατάθεση της εντολέα του, ο κατηγορούμενος «προσπάθησε να την σύρει από τα μαλλιά και να την πετάξει από το μπαλκόνι». «Υπάρχουν κακουργηματικές πράξεις οι οποίες δεν έχουν διερευνηθεί και θα διερευνηθούν στο πλαίσιο της διαδικασίας. Υφίσταται και μια δεύτερη ταλαιπωρία το θύμα με ψέματα που διακινούνται τις τελευταίες ώρες σε ανακοινώσεις και δελτία Τύπου και στα οποία θα απαντήσει αρμοδίως. Εμπλέκονται ανώτατοι αξιωματικοί, προϊστάμενοι εισαγγελίας πρωτοδικών Λάρισας, χωρίς να υπάρχει κανένα στοιχείο και χωρίς να υπάρχει ούτε ψήγμα αλήθειας. Όσα λένε για τα μηνύματα είναι αποκυήματα της φαντασίας τους» πρόσθεσε ο ίδιος.   Η 43χρονη σύζυγός του, η οποία νοσηλεύεται με ρήξη σπλήνας και νεφρού και σοβαρότατα τραύματα στο κεφάλι, τα πλευρά και την κοιλιά, έχει δηλώσει παράσταση προς υποστήριξη της κατηγορίας, ήδη από το πρωί, πριν την απολογία του 52χρονου συζύγου της. ",False
newsbomb.gr,https://www.kathimerini.gr/society/562558378/mia-prosagogi-gia-emprismo-stin-tripoli-machi-me-diaspartes-esties/,,Μια προσαγωγή για εμπρησμό στην Τρίπολη –  Μάχη με διάσπαρτες εστίες,2023-08-08T07:59:17+03:00,Newsroom,"Στο σημείο επιχειρούν 92 πυροσβέστες με 6 ομάδες πεζοπόρων τμημάτων και 17 οχήματα. Βελτιωμένη είναι η εικόνα της πυρκαγιάς που ξέσπασε χθες Δευτέρα το απόγευμα σε πευκόδασος στην Τρίπολη. Πυροσβέστες δίνουν μάχη με αρκετές διάσπαρτες εστίες προκειμένου να τη θέσουν υπό έλεγχο. Η Αστυνομία προχώρησε στην προσαγωγή 29χρονου ημεδαπού, ο οποίος ανακρίνεται για εμπρησμό. Η πυρκαγιά ξεκίνησε ταυτόχρονα σε τρεις διαφορετικές εστίες στη θέση Άγιος Βάσης, κοντά στο Παναρκαδικό Νοσοκομείο, κι απείλησε να λάβει μεγάλες διαστάσεις, καθώς καίει πυκνό πευκοδάσος. Υπήρξε άμεσα μεγάλη κινητοποίηση επίγειων και εναέριων δυνάμεων που κατάφεραν να περιορίσουν την επέκταση της. Αυτή την ώρα επιχειρούν για την κατάσβεση της πυρκαγιάς 92 πυροσβέστες με 6 ομάδες πεζοπόρων τμημάτων και 17 οχήματα, εθελοντές πυροσβέστες και υδροφόρες ΟΤΑ. ΑΠΕ / ΜΠΕ   ",False
newsbomb.gr,https://www.kathimerini.gr/society/562558357/poly-ypsilos-kindynos-pyrkagias-simera-gia-9-perifereies/,,Πολύ υψηλός κίνδυνος πυρκαγιάς σήμερα για 9 περιφέρειες,2023-08-08T07:50:26+03:00,Newsroom,"Οι εννέα περιφέρειες που κινδυνεύουν περισσότερο για εκδήλωση πυρκαγιάς σήμερα.  Πολύ υψηλός κίνδυνος πυρκαγιάς (κατηγορία κινδύνου 4) προβλέπεται σήμερα για 9 περιφέρειες της χώρας, σύμφωνα με το Χάρτη Πρόβλεψης Κινδύνου Πυρκαγιάς που εκδίδει η Γενική Γραμματεία Πολιτικής Προστασίας του υπουργείου Κλιματικής Κρίσης και Πολιτικής Προστασίας (civilprotection.gov.gr). Συγκεκριμένα πολύ υψηλός κίνδυνος πυρκαγιάς προβλέπεται αύριο, Τρίτη 8 Αυγούστου 2023, για τις εξής περιοχές: Η Γενική Γραμματεία Πολιτικής Προστασίας (civilprotection.gov.gr) του υπουργείου Κλιματικής Κρίσης και Πολιτικής Προστασίας έχει ενημερώσει τις αρμόδιες υπηρεσιακά εμπλεκόμενες κρατικές υπηρεσίες, καθώς και τις Περιφέρειες και τους Δήμους των ανωτέρω περιοχών, ώστε να βρίσκονται σε αυξημένη ετοιμότητα πολιτικής προστασίας προκειμένου να αντιμετωπίσουν άμεσα τυχόν επεισόδια πυρκαγιών. Παράλληλα, η Γενική Γραμματεία Πολιτικής Προστασίας συνιστά στους πολίτες να είναι ιδιαίτερα προσεκτικοί και να αποφεύγουν ενέργειες στην ύπαιθρο που μπορούν να προκαλέσουν πυρκαγιά από αμέλεια, όπως το κάψιμο ξερών χόρτων και κλαδιών ή υπολειμμάτων καθαρισμού, η χρήση μηχανημάτων που προκαλούν σπινθήρες όπως δισκοπρίονα, συσκευές συγκόλλησης, η χρήση υπαίθριων ψησταριών, το κάπνισμα μελισσών, η ρίψη αναμμένων τσιγάρων κ.α. Επίσης, υπενθυμίζεται ότι κατά τη διάρκεια της αντιπυρικής περιόδου απαγορεύεται η καύση των αγρών. ",True
newsbomb.gr,https://www.kathimerini.gr/society/562558339/aithrios-simera-o-kairos-ptosi-thermokrasias-kai-pithanotita-vrochon-sta-voreia/,,Αίθριος σήμερα ο καιρός – Πτώση θερμοκρασίας και πιθανότητα βροχών στα βόρεια,2023-08-08T07:32:31+03:00,Newsroom,"Η θερμοκρασία θα σημειώσει μικρή πτώση κυρίως στα βόρεια και θα φτάσει στα βόρεια τους 31 βαθμούς, στα υπόλοιπα ηπειρωτικά τους 33 με 35 και στη νησιωτική χώρα τους 31 με 33 βαθμούς Κελσίου. Αίθριος γενικά ο καιρός σήμερα, Τρίτημμε πρόσκαιρες νεφώσεις στα ηπειρωτικά κυρίως ορεινά το μεσημέρι και το απόγευμα. Στη Μακεδονία και τη Θράκη και βαθμιαία στις Σποράδες και την Εύβοια προβλέπονται λίγες νεφώσεις κατά τόπους αυξημένες, με πιθανότητα τοπικών βροχών ή όμβρων κυρίως τις μεσημβρινές και απογευματινές ώρες.  Οι άνεμοι θα πνέουν από βόρειες διευθύνσεις 4 με 6 και στα πελάγη τοπικά 7 μποφόρ. Η θερμοκρασία θα σημειώσει μικρή πτώση κυρίως στα βόρεια και θα φτάσει στα βόρεια τους 31 βαθμούς, στα υπόλοιπα ηπειρωτικά τους 33 με 35 και στη νησιωτική χώρα τους 31 με 33 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Λίγες νεφώσεις κατά τόπους αυξημένες κυρίως τις μεσημβρινές και απογευματινές ώρες, με πιθανότητα τοπικών βροχών ή όμβρων στην κεντρική και ανατολική Μακεδονία και τη Θράκη. Ανεμοι: Από βόρειες διευθύνσεις 4 με 5 και τοπικά στα κεντρικά και ανατολικά τμήματα έως 6 μποφόρ. Θερμοκρασία: Από 18 έως 31 βαθμούς Κελσίου. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος, με πρόσκαιρες τοπικές νεφώσεις τις μεσημβρινές και απογευματινές ώρες κυρίως στα ορεινά. Ανεμοι: Βόρειοι βορειοδυτικοί 4 με 6 και στο Ιόνιο τοπικά 7 μποφόρ. Θερμοκρασία: Από 20 έως 34 βαθμούς Κελσίου. Στο εσωτερικό της Ηπείρου θα είναι 3 με 5 βαθμούς χαμηλότερη. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Στις Σποράδες γενικά αίθριος, όμως βαθμιαία θα αναπτυχθούν νεφώσεις και πιθανώς να σημειωθούν πρόσκαιρες τοπικές βροχές. Στις υπόλοιπες περιοχές γενικά αίθριος καιρός, με πρόσκαιρες τοπικές νεφώσεις τις μεσημβρινές και απογευματινές ώρες κυρίως στα ορεινά. Ανεμοι: Από βόρειες διευθύνσεις 3 με 5 μποφόρ, στα ανατολικά τοπικά 6 και στις Σποράδες πρόσκαιρα έως 7 μποφόρ. Θερμοκρασία: Από 20 έως 35 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Αίθριος. Ανεμοι: Από βόρειες διευθύνσεις 3 με 5 μποφόρ, ενισχυόμενοι από το μεσημέρι σε 5 με 6 και βαθμιαία τοπικά έως 7 μποφόρ. Θερμοκρασία: Από 23 έως 32 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Γενικά αίθριος. Ανεμοι: Από βόρειες διευθύνσεις 4 με 6 και βαθμιαία τοπικά 7 μποφόρ. Θερμοκρασία: Από 24 έως 33 βαθμούς Κελσίου. ΕΥΒΟΙΑ Καιρός: Γενικά αίθριος, όμως βαθμιαία θα αναπτυχθούν νεφώσεις και πιθανώς να σημειωθούν πρόσκαιρες τοπικές βροχές. Ανεμοι: Από βόρειες διευθύνσεις 4 με 5 και τοπικά έως 6 μποφόρ. Θερμοκρασία: Από 22 έως 34 βαθμούς Κελσίου. ΑΤΤΙΚΗ Καιρός: Γενικά αίθριος, με πρόσκαιρες τοπικές νεφώσεις τις μεσημβρινές και απογευματινές ώρες. Ανεμοι: Βόρειοι 3 με 5 και βαθμιαία στα ανατολικά έως 6 μποφόρ. Θερμοκρασία: Από 22 έως 35 βαθμούς Κελσίου. Στα ανατολικά η μέγιστη θα είναι 2 με 3 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος, με πρόσκαιρες νεφώσεις κυρίως τις μεσημβρινές και απογευματινές ώρες στα γύρω ορεινά. Ανεμοι: Βόρειοι βορειοδυτικοί 4 με 5 και μέχρι το μεσημέρι έως 6 μποφόρ. Θερμοκρασία: Από 22 έως 31 βαθμούς Κελσίου. Στο βορειοδυτικό Αιγαίο, την ανατολική Θεσσαλία, την ανατολική Στερεά και την Εύβοια προβλέπονται λίγες νεφώσεις κατά τόπους αυξημένες, με πιθανότητα για ασθενείς τοπικές βροχές. Στην υπόλοιπη χώρα γενικά αίθριος καιρός, με πρόσκαιρες νεφώσεις στα ηπειρωτικά ορεινά το μεσημέρι και το απόγευμα, όπου είναι πιθανό να εκδηλωθούν τοπικοί όμβροι ή μεμονωμένες καταιγίδες. Οι άνεμοι θα πνέουν από βόρειες διευθύνσεις 4 με 6 και στο Αιγαίο τοπικά 7 μποφόρ. Η θερμοκρασία θα σημειώσει μικρή πτώση και θα κυμανθεί σε κανονικά για την εποχή επίπεδα. Θα φτάσει στα ηπειρωτικά και τα Δωδεκάνησα τους 32 με 34 βαθμούς και στην υπόλοιπη χώρα τους 30 με 32 βαθμούς Κελσίου. Στη Μακεδονία, τη Θεσσαλία και το μεσημέρι – απόγευμα στα υπόλοιπα ηπειρωτικά, κυρίως στα ορεινά, προβλέπονται νεφώσεις κατά τόπους αυξημένες, με τοπικούς όμβρους ή μεμονωμένες καταιγίδες. Στις υπόλοιπες περιοχές γενικά αίθριος καιρός. Οι άνεμοι θα πνέουν από βόρειες διευθύνσεις 3 με 5 και στο Αιγαίο τοπικά 6 μποφόρ. Τοπικά περιορισμένη η ορατότητα τις πρωινές ώρες στα δυτικά. Η θερμοκρασία θα σημειώσει μικρή άνοδο. Γενικά αίθριος καιρός, με πρόσκαιρες νεφώσεις στα ηπειρωτικά το μεσημέρι και το απόγευμα οπότε είναι πιθανό να σημειωθούν τοπικοί όμβροι ή μεμονωμένες καταιγίδες, κυρίως στα ορεινά. Οι άνεμοι θα πνέουν από βόρειες διευθύνσεις 4 με 6 και στο νοτιοανατολικό Αιγαίο τοπικά 7 μποφόρ. Η θερμοκρασία δεν θα σημειώσει αξιόλογη μεταβολή. Λίγες νεφώσεις πρόσκαιρα αυξημένες στα ηπειρωτικά το μεσημέρι και το απόγευμα. Οι άνεμοι θα πνέουν από βόρειες διευθύνσεις στα δυτικά 3 με 5, στα ανατολικά 4 με 6 και στο Αιγαίο τοπικά 7 μποφόρ. Η θερμοκρασία δεν θα σημειώσει αξιόλογη μεταβολή. ",False
newsbomb.gr,https://www.kathimerini.gr/society/562558333/nea-filadelfeia-nekros-opados-tis-aek-meta-tin-epithesi-kroaton-choyligkan-96-syllipseis/,,Νέα Φιλαδέλφεια: Νεκρός οπαδός της ΑΕΚ μετά την επίθεση Κροατών χούλιγκαν – 98 συλλήψεις,2023-08-08T07:24:38+03:00,Newsroom,"Την τελευταία του πνοή άφησε ο 29χρονος ο οποίος τραυματίστηκε θανάσιμα από μαχαίρι έξω από το γήπεδο της ΑΕΚ το βράδυ της Δευτέρας 7 Αυγούστου, κατά τη διάρκεια των σοβαρών επεισοδίων που προκάλεσαν οπαδοί της Ντιναμό Ζάγκρεμπ. Την τελευταία του πνοή στο νοσοκομείο άφησε ο 29χρονος φίλαθλος της ΑΕΚ, ο οποίος τραυματίστηκε θανάσιμα από αιχμηρό αντικείμενο έξω από το γήπεδο της ΑΕΚ στη Νέα Φιλαδέλφεια, το βράδυ της Δευτέρας 7 Αυγούστου, κατά τη διάρκεια των σοβαρών επεισοδίων που προκάλεσαν οπαδοί της Ντιναμό Ζάγκρεμπ.  Ο 29χρονος έπεσε νεκρός μετά από ακατάσχετη αιμορραγία έπειτα από επίθεση με αιχμηρό αντικείμενο, ενώ από τη συμπλοκή υπάρχουν ακόμη 7 τραυματίες – 4 Κροάτες και 3 Έλληνες. Σύμφωνα με την ΕΡΤ, άνάμεσα στους τραυματίες υπάρχει και ένα ανήλικο άτομο που φέρει τραύμα από πέτρα στο κεφάλι. A post shared by HooligansTV (+18) (@hooliganstv_official)  Οι Αρχές προχώρησαν σε συλλήψεις 98 ατόμων, από τα οποία τα οκτώ παραμένουν στον Ερυθρό Σταύρο. Συγκεκριμένα, έχουν συλληφθεί 85 Κροάτες, ένας Αυστριακός, ένας Βόσνιος, ένας Αλβανός, ένας Γερμανός και δύο Έλληνες. Οι υπόλοιποι 91 συλληφθέντες ανακρίνονται αυτή τη στιγμή στη Γενική Αστυνομική Διεύθυνση Αττικής. 25 οχήματα Κροατών εντοπίστηκαν από τις Αρχές, στον σταθμό Ειρήνη και αναμένεται να μεταφερθούν στην Αμυγδαλέζα με γερανούς της ΕΛ.ΑΣ. «Αναφορικά με περιστατικό συμπλοκής οπαδών της Α.Ε.Κ. και της Dinamo Zagreb, το οποίο είχε ως αποτέλεσμα το θανάσιμο τραυματισμό ενός ατόμου και τον τραυματισμό ακόμη οκτώ, διευκρινίζονται τα ακόλουθα: Βραδινές ώρες χθες, Δευτέρα 7 Αυγούστου 2023, ομάδα περίπου 100-120 οπαδών της Dinamo Zagreb, μαζί με Έλληνες οπαδούς-συνεργούς τους, βρέθηκαν στον Περισσό. Στην ευρύτερη περιοχή ήταν συγκεντρωμένοι οπαδοί της Α.Ε.Κ.. Ακολούθησαν επεισόδια μεταξύ των οπαδών των δύο ομάδων, που προέβησαν σε ρίψεις φωτοβολίδων, αυτοσχέδιων εμπρηστικών μηχανισμών, αντικειμένων, πετρών, αλλά και χρήση αυτοσχέδιων ροπάλων. Τα επεισόδια έλαβαν χώρα μιάμιση ώρα μετά την ολοκλήρωση της προπόνησης της φιλοξενούμενης ομάδας και της αποχώρησής της από το γήπεδο, καθώς και των παραγόντων, συνοδεία αστυνομικών. Στο σημείο έσπευσαν ισχυρές αστυνομικές δυνάμεις, οι οποίες κατέστειλαν την συμπλοκή, ενώ γρήγορα ακινητοποίησαν και συνέλαβαν συνολικά 98 άτομα, εμπλεκόμενα στα επεισόδια. Προανάκριση διενεργεί η Διεύθυνση Ασφάλειας Αττικής, ενώ η έρευνα για τον εντοπισμό επιπλέον δραστών και για οποιαδήποτε άλλη πτυχή της υπόθεσης συνεχίζεται εντατικά».   A post shared by @ultrasbalkanofficial   A post shared by HooligansTV (+18) (@hooliganstv_official)  08.08.2023, Dinamo BBB🇭🇷 hooligans at Train station in Athens🇬🇷 before fight. https://t.co/Fjy3xrlEmQ pic.twitter.com/FFmomudlQt — Hooligans.cz Official (@hooliganscz1999) August 7, 2023  Οι πρωταθλητές Κροατίας εξέφρασαν τα συλλυπητήριά τους στην οικογένεια του θύματος, ενώ υπενθύμισαν στους φίλους της ομάδας να μην ταξιδέψουν στην Αθήνα, μετά από την σχετική απαγόρευση της UEFA. Η ανακοίνωση του κροατικού συλλόγου: «Η Ντιναμό Ζάγκρεμπ καταδικάζει απερίφραστα τα επεισόδια που σημειώθηκαν χθες το βράδυ στην Αθήνα, στα οποία σύμφωνα με αναφορές της ελληνικής αστυνομίας και των ελληνικών και κροατικών ΜΜΕ, οπαδοί μας ενεπλάκησαν σε επεισόδια με οπαδούς της ελληνικής ποδοσφαιρικής ομάδας ΑΕΚ. Αυτά τα γεγονότα δεν συνάδουν με τις αξίες και την ηθική που προωθούμε ως σύλλογος και κοινότητα. Ως αθλητικός οργανισμός, είμαστε πάντα αφοσιωμένοι στην προώθηση του ευ αγωνίζεσθαι, της ευγενούς άμιλλας και της θετικής ατμόσφαιρας στα γήπεδα. Τα επεισόδια όχι μόνο απειλούν την ασφάλεια όλων των παρευρισκομένων, αλλά βλάπτουν και τη φήμη του ποδοσφαίρου ως αθλήματος που ενώνει ανθρώπους και πολιτισμούς. Εκφράζουμε τη βαθιά μας ανησυχία για αυτό το περιστατικό. Δυστυχώς, ένα άτομο έχασε τη ζωή του κατά τη διάρκεια των επεισοδίων. Η Ντίναμο Ζάγκρεμπ θέλει να εκφράσει τα ειλικρινή της συλλυπητήρια στην οικογένεια του εκλιπόντος. Για άλλη μια φορά, υπενθυμίζουμε και καλούμε όλους τους φιλάθλους της Ντίναμο να μην ταξιδέψουν στον αγώνα στην Ελλάδα, δεδομένου ότι η UEFA, σε συμφωνία με την αστυνομία, αποφάσισε ότι και οι δύο αγώνες θα διεξαχθούν χωρίς φιλοξενούμενους οπαδούς. Η Ντιναμό Ζάγκρεμπ παραμένει προσηλωμένη στη δημιουργία ενός περιβάλλοντος στο οποίο η αγάπη για τον αθλητισμό εκφράζεται με θετικό τρόπο, μέσα από την ενότητα, τον σεβασμό και τη συνεργασία». Σημειώνεται ότι στη σκιά των τραγικών γεγονότων αναβλήθηκε η προγραμματισμένη συνάντηση του Υπουργού Προστασίας του Πολίτη, κ. Γιάννη Οικονόμου, με τον Υπουργό Εσωτερικών της Αλβανίας, κ. Ταουλάντ Μπάλλα, στο συνοριακό σταθμό της Κακαβιάς. Ο υπουργός επέστρεψε εσπευσμένα στην Αθήνα μετά τα επεισόδια με χούλιγκαν στη Νέα Φιλαδέλφεια.  Eίναι άγνωστο αν η διοργανώτρια αρχή και η ΕΛ.ΑΣ θα επιτρέψουν τη διεξαγωγή του ποδοσφαιρικού αγώνα για τον γ’ προκριματικό γύρο του Champions League που ήταν προγραμματισμένος να διεξαχθεί σήμερα στις 21:45.  Ως «θλιβερό κρίκο σε μια αλυσίδα οπαδικής βίας», σχολίασε ο υπουργός Εξωτερικών Γιώργος Γεραπετρίτης το αιματηρό επεισόδιο στη Νέα Φιλαδέλφεια, με θύμα έναν 29χρονο, έξω από την OPAP ARENA. Μιλώντας στην ΕΡΤ τόνισε ότι εάν υπάρχει οποιαδήποτε ευθύνη της ΕΛΑΣ σε επιχειρησιακό επίπεδο, θα αποδοθεί, ενώ δήλωσε ότι πρέπει να αλλάξει η νοοτροπία της συλλογικής βίας. «Υπήρχε μια απαγόρευση από την Ευρωπαϊκή Ομοσπονδία. Η κίνηση των οπαδών έγινε ατομικά. Το μέτρο της απαγόρευσης μετακίνησης εδώ λειτούργησε διαφορετικά. Εδώ είχαμε το ακριβώς αντίθετο αποτέλεσμα» σχολίασε για τους Κροάτες οπαδούς που ήρθαν με ιδιωτική αυτοπομπή προκαλώντας επεισόδια έξω από το γήπεδο της ΑΕΚ. Μια ομάδα 100-120 οργανωμένων οπαδών της Ντιναμό, παρά το γεγονός ότι είχε απαγορευτεί η μετακίνηση φιλάθλων από την Κροατία ενόψει του σημερινού ποδοσφαιρικού αγώνα με την ΑΕΚ στο γήπεδο ΟΠΑΠ Arena, έφτασαν οδικώς στην Ελλάδα και κατευθύνθηκαν προς την Αθήνα σε αυτοκινητοπομπή. Στην εθνική οδό οι Κροάτες εντοπίστηκαν από την Ασφάλεια και τέθηκαν υπό διακριτική παρακολούθηση, όμως, σύμφωνα με αστυνομικές πηγές, φαίνεται πως έδρασαν βάσει οργανωμένου σχεδίου, καθώς φτάνοντας στην Αττική Οδό τα αυτοκίνητα σκορπίστηκαν και μεγάλος αριθμός κατευθύνθηκε στον σταθμό του ΗΣΑΠ Ειρήνη. Εκεί οι Κροάτες συναντήθηκαν με οπαδούς άλλης ελληνικής ομάδας και μαζί επιβιβάστηκαν στο τρένο και κατέβηκαν στον σταθμό Πευκάκια, από όπου κινήθηκαν με τα πόδια προς τη Νέα Φιλαδέλφεια. Στο μεταξύ στο γήπεδο της ΑΕΚ είχε τελειώσει η προπόνηση των δύο ομάδων, η αποστολή της Ντιναμό μετέβη με αστυνομική συνοδεία στο ξενοδοχείο, ενώ οι υπεύθυνοι της ΑΕΚ κλείδωσαν το γήπεδο. Την ίδια στιγμή πολλοί φίλαθλοι είχαν καταλήξει στις καφετέριες της περιοχής. Οι οργανωμένοι της Ντιναμό έφθασαν γρήγορα έξω από το γήπεδο και γύρω στις 23.00 επιτέθηκαν σε φιλάθλους της ΑΕΚ. Ξέσπασε άγρια συμπλοκή, με βόμβες μολότοφ, ρόπαλα και άλλα αντικείμενα. Στο σημείο έφτασαν ισχυρές δυνάμεις των ΜΑΤ που κατέστειλαν τα επεισόδια κάνοντας χρήση χημικών, ενώ προχώρησαν στις προσαγωγές εμπλεκομένων, οι οποίοι οδηγήθηκαν στην Ασφάλεια και ανακρίνονται, προκειμένου να ταυτοποιηθεί ο δράστης του μαχαιρώματος και να διευκρινιστούν οι λεπτομέρειες της υπόθεσης, για την οποία σχηματίζεται δικογραφία. Οι συλληφθέντες θα οδηγηθούν στον εισαγγελέα. ",True
newsbomb.gr,https://www.kathimerini.gr/society/562557736/kalathi-toy-noikokyrioy-skepseis-na-entachthoyn-kai-scholika-eidi/,,«Καλάθι του Νοικοκυριού»: Σκέψεις να ενταχθούν και σχολικά είδη,2023-08-07T22:44:11+03:00,Newsroom,"Αλλαγές και προσθήκες στο «Καλάθι του Νοικοκυριού» σχεδιάζει το υπουργείο Ανάπτυξης Αλλαγές και προσθήκες στο «Καλάθι του Νοικοκυριού» σχεδιάζει το υπουργείο Ανάπτυξης, εν αναμονή και της ανακοίνωσης την Τετάρτη των επικαιροποιημένων στοιχείων της ΕΛΣΤΑΤ για τον πληθωρισμό. Σύμφωνα με την ΕΡΤ, το υπουργείο εξετάζει με ποιόν τρόπο θα μπορούσαν να συμπεριληφθούν στο «Καλάθι του Νοικοκυριού» και τα σχολικά είδη, πριν από την έναρξη της νέας σχολικής χρονιάς το Σεπτέμβριο. Την ίδια στιγμή, το υπουργείο Ανάπτυξης ανακοίνωσε νέα μέτρα για την αναχαίτιση της ακρίβειας και τη στήριξη των νοικοκυριών. Μετά από συνάντηση που πραγματοποίησε ο υπουργός με το Δ.Σ της Ενωσης Σούπερ Μάρκετ, αποφασίστηκε να δοθεί ιδιαίτερη έμφαση στο «Καλάθι του Νοικοκυριού».  Ειδικότερα, καθίσταται υποχρεωτική η προσθήκη επώνυμων προϊόντων σε ορισμένες κατηγορίες, όπως καφές, γιαούρτι, γάλα, όσπρια, ρύζι και ζυμαρικά. Παράλληλα, προβλέπεται η καθιέρωση ενός δεύτερου σημείου πώλησης ιδιαίτερης προβολής για τα προϊόντα του «Καλαθιού του Νοικοκυριού», όπου είναι χωροταξικά εφικτό. Το υπουργείο Ανάπτυξης καλεί επίσης τις βιομηχανίες, προχωρήσουν -προαιρετικά- σε μειώσεις τιμών μεγαλύτερες του 5% στα προϊόντα τους, με… δέλεαρ την προβολή τους μέσω τόσο της ψηφιακής πλατφόρμας e-katanalotis όσο και με άλλους τρόπους. Ωστόσο, η μείωση στους τιμοκαταλόγους, θα πρέπει να είναι μόνιμη και τουλάχιστον μέχρι το τέλος του 2023. Σε ό,τι αφορά στα σχολικά είδη, πέρα από την ένταξή τους στη διάταξη για το πλαφόν στο περιθώριο κέρδους, το υπουργείο Ανάπτυξης θα θέσει σε εφαρμογή καλάθι για τα σχολικά είδη. Σύμφωνα με πληροφορίες, σε αυτό θα περιλαμβάνονται: τσάντες/ κασετίνες, τετράδια, μολύβια, στυλό, γόμες, ξύστρες, μαρκαδόροι κι ενδεχομένως και γεωμετρικά όργανα. Πηγή: ΕΡΤ ",False
newsbomb.gr,https://www.kathimerini.gr/society/562557661/andros-ypovrychia-chomateri-160-stremmaton/,,Ανδρος: Yποβρύχια χωματερή 160 στρεμμάτων,2023-08-07T22:25:00+03:00,Newsroom,"Την έκταση της υποβρύχιας χωματερής αποκάλυψε ο επικεφαλής της ομάδας Aegean Rebreath Την έκταση της υποβρύχιας χωματερής που βρίσκεται στο βυθό της Άνδρου αποκάλυψε ο επικεφαλής της ομάδας Aegean Rebreath. Μιλώντας στο ΣΚΑΪ, ο επικεφαλής της ομάδας, Γιώργος Σαρελάκος, ανέφερε πως η χωματερή στο βυθό του νησιού εκτείνεται σε 160 στρέμματα, ενώ η χαρτογράφησή της έγινε με ιδιωτικά κεφάλαια που διέθεσε μια Γερμανίδα υπήκοος. Οπως ανέφερε, η μελέτη, μαζί με πρόταση για τον καθαρισμό του βυθού με ευρωπαϊκή χρηματοδότηση, έχει υποβληθεί στο υπουργείο Περιβάλλοντος και Ενέργειας.  Υπενθυμίζεται ότι ο βραβευμένος με Οσκαρ ηθοποιός Λεονάρντο ντι Κάπριο, είχε αναρτήσει το 2019, στο λογαριασμό του στο Instagram, ένα βίντεο από την δράση καθαρισμού του βυθού στη θάλασσα γύρω από την Άνδρο, τονίζοντας πως υπάρχουν «μικροπλαστικά που αφήνουν ένα αόρατο αποτύπωμα στο περιβάλλον και σε εμάς». «Πλαστικές σακούλες και καθίσματα τουαλέτας. Χιλιάδες κομμάτια αλιευτικών διχτυών. Όλα αυτά ήταν κολλημένα στον πυθμένα της θάλασσας γύρω από το νησί της Άνδρου στην Ελλάδα. Εθελοντές συγκέντρωσαν περίπου 300 κιλά. Κάποιοι υποστηρίζουν ότι υπάρχουν μικροπλαστικά που αφήνουν ένα αόρατο αποτύπωμα στο περιβάλλον και σε εμάς. Αυτά μπορούν να καταναλωθούν από τα ψάρια, τα οποία στη συνέχεια ψαρεύουμε για να φάμε». ",False
newsbomb.gr,https://www.kathimerini.gr/society/562557730/fotia-stin-tripoli-prosagogi-ypoptoy-gia-emprismo/,,Φωτιά στην Τρίπολη: Προσαγωγή υπόπτου για εμπρησμό,2023-08-07T22:10:24+03:00,Newsroom,"Εξετάζεται ενδεχόμενη εμπλοκή του στην πρόκληση της πυρκαγιάς Συνεχίζονται οι προσπάθειες των πυροσβεστικών δυνάμεων για τον έλεγχο της πυρκαγιάς που ξέσπασε το απόγευμα της Δευτέρας στην Τρίπολη, ενώ στα χέρια των Αρχών βρίσκεται ένας νεαρός ως ύποπτος για εμπρησμό. Σύμφωνα με πληροφορίες που μεταδίδει η ΕΡΤ, οι Αρχές προσήγαγαν έναν 29χρονο και εξετάζουν ενδεχόμενη εμπλοκή του στην πρόκληση της φωτιάς. Την ίδια στιγμή, μαρτυρίες κάνουν λόγο για περισσότερες από μια εστίες, γεγονός που προκαλεί προβληματισμό για τα αίτια της φωτιάς.  Υπενθυμίζεται ότι η πυρκαγιά ξέσπασε σε δασική έκταση στη θέση Αγιος Βλάσης, ενώ οι ισχυροί άνεμοι που έπνεαν νωρίτερα κατέστησαν ακόμα δυσκολότερη την επιχείρηση κατάσβεσης. Στο σημείο επιχειρούν ισχυρές επίγειες δυνάμεις, ενώ νωρίτερα τις επιχειρήσεις συνέδραμαν από αέρος πυροσβεστικά αεροσκάφη και ελικόπτερα. Αναλυτικά, στην επιχείρηση συμμετέχουν 92 πυροσβέστες με 14 οχήματα και έξι πεζοπόρα τμήματα. Σύμφωνα με νεότερη ενημέρωση από την Πυροσβεστική, οι επίγειες δυνάμεις δίνουν μάχη με διάσπαρτες εστίες φωτιάς, ενώ το πύρινο μέτωπο δε φαίνεται προς το παρόν να απλώνεται σε μεγαλύτερη έκταση. Οι άνεμοι στην περιοχή έχουν εξασθενήσει, ωστόσο, η δασική έκταση παρέχει άφθονη καύσιμη ύλη στη φωτιά που παραμένει σε εξέλιξη. Υπό μερικό έλεγχο τέθηκε η φωτιά που ξέσπασε νωρίτερα σε αγροτοδασική έκταση, στην περιοχή Βαμβακόφυτο Σερρών.  Στο σημείο επιχειρούν επίγειες δυνάμεις ενώ νωρίτερα στις επιχειρήσεις κατάσβεσης συμμετείχε και ένα ελικόπτερο. Υπό μερικό έλεγχο τέθηκε η πυρκαγιά στο Βαμβακόφυτο Σερρών. — Πυροσβεστικό Σώμα (@pyrosvestiki) August 7, 2023  ",False
newsbomb.gr,https://www.kathimerini.gr/society/562555414/epikindyna-chimika-taxideyoyn-sto-soma-mas/,,Επικίνδυνα χημικά ταξιδεύουν στο σώμα μας,2023-08-07T20:46:41+03:00,Ιωάννα Φωτιάδη,"Μεγάλη ευρωπαϊκή έρευνα εντόπισε 18 ουσίες σε είδη καθημερινής χρήσης Πλαστικά τάπερ, κονσέρβες, παιδικά παιχνίδια, αλλά και αποδείξεις από ταμειακές μηχανές. Μπορεί εκ πρώτης όψεως τίποτα να μη συνδέει μεταξύ τους τα παραπάνω προϊόντα, όμως στη χημική σύσταση όλων βρίσκονται οι δισφαινόλες (Bisphenols/ BPA). Οι δισφαινόλες είναι στη λίστα των 18 επικίνδυνων χημικών ουσιών με τις οποίες ερχόμαστε καθημερινά σε επαφή χωρίς να το γνωρίζουμε. Τον βαθμό της έκθεσης επιχείρησε να προσδιορίσει μια μεγάλη ευρωπαϊκή έρευνα που διήρκεσε πέντε χρόνια, το European Human Biomonitoring Initiative, στην οποία συμμετείχαν 116 κρατικά ινστιτούτα, εργαστήρια και πανεπιστήμια από όλες τις χώρες της Ε.Ε. Στο πλαίσιο του προγράμματος έγιναν εξειδικευμένες αναλύσεις σε δείγματα ούρων και αίματος 13.000 ανθρώπων που ζουν στην Ε.Ε. Μεταξύ των εταίρων συγκαταλέγεται και το εργαστήριο περιβαλλοντικής μηχανικής του ΑΠΘ με επικεφαλής τον καθηγητή, δρα Δημοσθένη Σαρηγιάννη, πρόεδρο επίσης στο Εθνικό Ιδρυμα Ερευνών. «Η ποιότητα των χημικών προϊόντων που παράγονται εντός Ε.Ε. είναι υψηλότερη από εκείνη άλλων ηπείρων, ωστόσο έχουμε ακόμα πολλά βήματα να κάνουμε προκειμένου να θωρακίσουμε την υγεία των Ευρωπαίων καταναλωτών». Η δρ Μαρίκε Κολόσα- Γκέρινγκ, επικεφαλής του τμήματος τοξικολογίας του Γερμανικού Οργανισμού Περιβάλλοντος, σχολιάζει στην «Κ» τα αποτελέσματα του προγράμματος European Human Biomonitoring Initiative, στο οποίο ήταν συντονίστρια. «Το 2020, 230 εκατομμύρια τόνοι επικίνδυνων για την ανθρώπινη υγεία χημικών καταναλώθηκαν εντός της Ε.Ε., εκ των οποίων πάνω 34 εκατομμύρια τόνοι καρκινογόνων, μεταλλαξιογόνων και τοξικών για την αναπαραγωγή χημικών· πολλά από αυτά ταξιδεύουν ήδη στο σώμα μας», επισημαίνεται στην επίσημη ανακοίνωση του Γερμανικού Οργανισμού Περιβάλλοντος. Συγκεκριμένα, οι δισφαινόλες και οι επικίνδυνες επιπτώσεις τους έγιναν γνωστές στο ευρύ κοινό με αφορμή τα βρεφικά μπιμπερό. «Γνωρίζαμε ότι η BPA είναι τοξική, αλλά υπολογίζαμε ότι μεταβολίζεται γρήγορα, δηλαδή ο οργανισμός την αποβάλλει άμεσα μέσω των ούρων», περιγράφει στην «Κ» ο δρ Δημοσθένης Σαρηγιάννης. «Εκτιμούσαμε δηλαδή ότι ο χρόνος έκθεσης ήταν μικρός». Στη λογική αυτή στηρίχθηκε η απαγόρευση χρήσης τους στα μπιμπερό το 2011, «τα βρέφη και τα νεογνά λόγω φυσιολογίας έχουν χαμηλότερη μεταβολική δυνατότητα και συνεπώς είναι πιο ευάλωτα». Τα τελευταία, όμως, πειράματα απέδειξαν ότι ο χρόνος παραμονής της BPA στον οργανισμό και συνεπώς η βλάβη που προκαλεί είναι πολύ μεγαλύτερη. «Η επιβάρυνση είναι σημαντική και για τους ενηλίκους», τονίζει ο Ελληνας καθηγητής. Ενδεικτικά, οι καταγεγραμμένες επιπτώσεις της δισφαινόλης είναι καρδιαγγειακές ασθένειες, νευροαναπτυξιακές και ανοσοαναπτυξιακές διαταραχές, παχυσαρκία και μεταβολικές ασθένειες, υπογονιμότητα, χαμηλό βάρος γέννησης νεογνού, κίνδυνος ορμονοεξαρτώμενου καρκίνου. «Ανακαλύψαμε επίσης ότι και τα υποκατάστατα της BPA, δισφαινόλες S και F, είναι εξίσου τοξικά, καθώς ακολουθούν την ίδια λογική», επισημαίνει ο ίδιος. Βάσει των αποτελεσμάτων, η BPA ανιχνεύθηκε στα ούρα 92% των ανθρώπων που αποτέλεσαν το δείγμα, η BPF σε 61% και η BPS σε 67%. Η βιομηχανία έσπευσε να αντικαταστήσει την BPA με ουσίες οι οποίες είναι εξίσου βλαβερές, αποδεικνύοντας ότι η έρευνα που προηγήθηκε δεν ήταν επί της ουσίας επαρκής. Η Ε.Ε. έχει θέσει ένα όριο όσον αφορά την ποσότητα της BPA που επιτρέπεται να απελευθερώνεται από παιχνίδια, τα οποία προορίζονται για παιδιά ηλικίας έως τριών ετών, ενώ το 2007 απαγόρευσε τη χρήση συγκεκριμένων τύπων δισφαινόλης (DEHP, BBP, DBP και DIBP) σε όλα τα παιχνίδια και είδη παιδικής φροντίδας. «Αυτές οι ενώσεις μπορεί να υπάρχουν σε πλήθος άλλων προϊόντων, με τα οποία ένα παιδί δεν αποκλείεται να παίξει, αλλά σίγουρα περιέχονται σε πλαστικά παιχνίδια που έχουν κατασκευαστεί εκτός Ε.Ε., δηλαδή στην Ασία», τονίζει η δρ Κολόσα, «υπάρχει μεγάλος κίνδυνος από τα εισαγόμενα παιχνίδια». «Υπάρχει έλλειμμα πληροφοριών για τις περισσότερες από αυτές τις ουσίες», αναφέρει το πόρισμα, «ωστόσο 7 εξ αυτών θεωρούνται ύποπτες ως ενδοκρινικοί διαταράκτες και μία έχει κατηγοριοποιηθεί ως τοξική για την αναπαραγωγή και ύποπτη για καρκινογένεση». Οι αναλύσεις αίματος και ούρων από συνολικά 2.136 παιδιά που κατοικούν σε 9 χώρες της Ε.Ε., ανέδειξαν έκθεση σε 12 συνολικά επιβραδυντικά και ευρεία έκθεση των παιδιών σε εξαιρετικά επιβλαβή οργανοφωσφορικά επιβραδυντικά. Ενδεικτικά, εκείνο που είναι ύποπτο για καρκινογένεση, εντοπίστηκε στο 64% του δείγματος από επτά χώρες. Ο βαθμός έκθεσης των παιδιών συνδέεται ευθέως με τον τρόπο ζωής της οικογένειας – τη συχνότητα καθαρισμού, την επαγγελματική ιδιότητα του πατέρα, την παλαιότητα του σπιτιού κ.ά. «Μέσω του μητρικού γάλακτος μολύνονται χιλιάδες νεογνά με μία εξαιρετικά επιβλαβή ουσία, που είναι ένας επιβραδυντής φλόγας», σημειώνει η έκθεση, «η απαγόρευση της το 2013 έχει συμβάλει στη μείωση της έκθεσης, αλλά με αργούς ρυθμούς». «Αποφεύγετε τα έτοιμα μαγειρεμένα φαγητά, τα συσκευασμένα τρόφιμα ή φρέσκα που μεταφέρονται για καιρό μέσα σε πλαστικές σακούλες». Σε συσκευασίες τροφίμων, μαγειρικά σκεύη, είδη προσωπικής υγιεινής (σαμπουάν, οδοντικό νήμα, βερνίκια νυχιών και μακιγιάζ), καθαριστικά, ταπετσαρίες και βελτιωτικά προϊόντα για σπίτια περιλαμβάνονται οι υπερφθοριωμένες και πολυφθοριωμένες αλκυλιωμένες ουσίες (PFAS). Αλλες πηγές έκθεσης στις εν λόγω χημικές ενώσεις είναι η βρώση επεξεργασμένων τροφών (κυρίως ψάρια, θαλασσινά, αυγά και εντόσθια), η κατανάλωση ακατάλληλου πόσιμου νερού αλλά και ο θηλασμός. «Τα PFAS συσσωρεύονται στο περιβάλλον και έχει διαπιστωθεί ότι ρυπαίνουν την επιφάνεια, το υπέδαφος και το πόσιμο νερό, όπως και ότι συσσωρεύονται στα φυτά», σημειώνουν οι συντάκτες της μελέτης, «οι εγκαταστάσεις παραγωγής των PFAS, oι εγκαταστάσεις εκπαίδευσης στην κατάσβεση πυρκαγιών, τα αεροδρόμια και οι χώροι απόρριψης αποβλήτων αποτελούν σημεία στα οποία οι πολίτες εκτίθενται σε μεγάλες ποσότητες PFAS». Οι επιπτώσεις των PFAS στην υγεία είναι πολυεπίπεδες. «Παρατηρούνται υψηλά ποσοστά αναπαραγωγικών διαταραχών σε παιδιά και εφήβους όπως μη φυσιολογική έμμηνος ρύση, περιορισμένη ποιότητα και ποσότητα σπέρματος, αυξημένο ποσοστό φλεγμονών σε παιδιά έως τεσσάρων ετών, μεγάλο σωματικό βάρος». Στον γενικό πληθυσμό η έκθεση στα PFAS συνδέεται με ανοσοτοξικότητα, παθήσεις του θυροειδούς, αυξημένα επίπεδα χοληστερόλης, ηπατική βλάβη, καρκίνο του νεφρού και των όρχεων, επιπτώσεις στην αναπαραγωγή και τη γονιμότητα, πιθανή τοξικότητα κατά την ανάπτυξη του εμβρύου. Υπουλα, μέσω πλαστικών επιτραπέζιων σκευών, παιχνιδιών, ειδών προσωπικής υγιεινής ακόμα και μέσω ιατρικών συσκευών εκτιθέμεθα και στις φθαλικές ενώσεις (phthalates). «Οι περισσότερες φθαλικές ενώσεις ανιχνεύθηκαν στη συντριπτική πλειονότητα των δειγμάτων με το ποσοστό από 90% έως 100% στα παιδιά, κάτι που καταδεικνύει την πανταχού παρούσα έκθεση των παιδιών στην Ευρώπη σε φθαλικές ενώσεις». Τα παιδιά της Γαλλίας, της Ιταλίας και της Σλοβενίας, κατά μέσον όρο, έχουν τα υψηλότερα επίπεδα μόλυνσης. Τα παιδιά που ζουν στη Δανία, στην Ουγγαρία και στο Βέλγιο έχουν τις χαμηλότερες συγκεντρώσεις. Οι έφηβοι στη Γαλλία, στη Σλοβακία και στη Νορβηγία είναι περισσότερο εκτεθειμένοι, ενώ εκείνοι στο Βέλγιο, στην Πολωνία και στη Σουηδία είναι οι λιγότερο μολυσμένοι. Παρά τα εκτεταμένα μέτρα για πολλές φθαλικές ενώσεις, τα παιδιά και οι έφηβοι στην Ευρώπη εξακολουθούν να εκτίθενται σε πολλές εξ αυτών. Οι φθαλικές ενώσεις αφήνουν το στίγμα τους στον οργανισμό προκαλώντας διάσπαση προσοχής και υπερκινητικότητα, ορμονικές αλλαγές, άσθμα, αντίσταση στην ινσουλίνη, παχυσαρκία και υπογονιμότητα. Οι περίφημοι «πλαστικοποιητές», που προέρχονται είτε από την οικογένεια της BPA είτε από αυτή των φθαλικών ενώσεων, κρύβονται σε πλήθος προϊόντων, στα οποία προσφέρουν την επιθυμητή ευλυγισία και αντοχή, όπως μπουκάλια νερού για ποδηλάτες, πλαστικά παιχνίδια, αποδείξεις κ.ά. «Ακόμα όμως και στις γυάλινες συσκευασίες, όταν αυτές κλείνουν αεροστεγώς, χρησιμοποιούνται πλαστικοποιητές από φθαλικές ενώσεις ανάμεσα στο καπάκι και στο περιεχόμενο», περιγράφει ο δρ Σαρηγιάννης, «όταν το τρόφιμο περιέχει λίπος ή λάδι οι φθαλικές ενώσεις διαχέονται παντού». «Ο ΠΟΥ έχει επισημάνει σε τελευταία ανακοίνωσή του ότι το κόστος για την αντιμετώπιση των προβλημάτων υγείας που προκύπτουν από επικίνδυνα χημικά είναι μεγαλύτερο από αυτό που θα προκύψει από την απαγόρευσή τους και την αντικατάστασή τους με άλλα, μη επιβλαβή», τονίζει η δρ Κολόσα, κρούοντας τον κώδωνα του κινδύνου. «Οι πολίτες της Ε.Ε. επιβαρύνονται ταυτόχρονα από πλήθος επικίνδυνων χημικών που συσσωρεύονται σε προϊόντα καθημερινής χρήσης, με πολλαπλάσιες επιπτώσεις στην υγεία τους», προσθέτει. Το 2020 η Ευρωπαϊκή Επιτροπή δεσμεύτηκε να απαγορεύσει τις πιο επιβλαβείς ουσίες που εξακολουθούν να βρίσκονται σε καταναλωτικά προϊόντα, να αντιμετωπίσει το «φαινόμενο κοκτέιλ», να απλοποιήσει τις χημικές αξιολογήσεις και τους ελέγχους και να περιορίσει χημικά ανά ομάδα αντί για ένα προς ένα. Εκτοτε, όμως, και υπό το βάρος πολιτικών πιέσεων εκτιμάται ότι έχει γίνει μια σχετική υπαναχώρηση ως προς το εύρος των μέτρων που θα λάβει η Ε.Ε. για την προστασία των Ευρωπαίων καταναλωτών. «Εχουν περάσει πάνω από 1.000 ημέρες που η Κομισιόν δεσμεύτηκε να το διορθώσει και να ενισχύσει τους κανόνες της Ε.Ε. για τα χημικά. Η πρόεδρος Φον ντερ Λάιεν πρέπει να τηρήσει τις δεσμεύσεις της και να δημοσιοποιήσει χωρίς καθυστέρηση ισχυρότερους κανόνες», υπενθυμίζει στη γραπτή δήλωσή του ο επικεφαλής Συνήγορος Πολιτικής της CHEM Trust, Στέφαν Σόιερ. Προτού δούμε να παίρνουν σάρκα και οστά ευρωπαϊκές οδηγίες, η δρ Κολόσα προτείνει να αλλάξουμε πολλές από τις καθημερινές μας συνήθειες. «Αποφεύγετε τα έτοιμα μαγειρεμένα φαγητά, τα συσκευασμένα τρόφιμα ή φρέσκα που μεταφέρονται για καιρό μέσα σε πλαστικές σακούλες», λέει στην «Κ» ενδεικτικά, «προτιμήστε να μαγειρεύετε μόνοι σας με πρώτες ύλες που παράγονται σε κοντινή σας απόσταση, οπότε δεν έχουν μείνει για μέρες κλεισμένα σε συσκευασίες». Αν στο σούπερ μάρκετ μπορείτε να επιλέξετε ανάμεσα σε χάρτινη και πλαστική σακούλα, «επιλέξτε ασυζητητί την πρώτη». «Τα χάρτινα ποτήρια για καφέ δεν είναι, ωστόσο, αθώα, αντίθετα έχουν υποστεί χημική επεξεργασία, αλλάξτε συνήθεια, καθιερώστε ένα πορσελάνινο φλιτζάνι στο γραφείο σας ή ένα θερμός, αν είστε συνεχώς εν κινήσει». Τέλος, εξίσου σημαντικός είναι ο τακτικός καθαρισμός και αερισμός των σπιτιών μας, καθώς πολλά χημικά τα εισπνέουμε μέσω της οικιακής σκόνης, στην οποία έχουν παρεισφρήσει χημικά. «Ως καταναλωτές οφείλουμε να απαιτούμε από τη βιομηχανία να σχεδιάζει εξαρχής διαπιστευμένα ασφαλή προϊόντα», συμπληρώνει ο δρ Σαρηγιάννης. Σύμφωνα με τον καθηγητή, η τάση που θα επικρατήσει μακροπρόθεσμα στη χημική βιομηχανία είναι το «safe and sustainable by design». «Θα πρόκειται για χημικά προϊόντα ασφαλή για τον καταναλωτή, τα οποία ταυτόχρονα να έχουν μικρό περιβαλλοντικό αποτύπωμα», περιγράφει, «δεν θα μπορεί δηλαδή να είναι βιώσιμο ένα προϊόν, του οποίου η παραγωγή απαιτεί πολύ νερό». Η εν λόγω αλλαγή πλεύσης θα συμβάλει στην αντιμετώπιση της κλιματικής αλλαγής. Αυτό μπορεί να αποτελέσει ένα ιδανικό momentum για την ελληνική χημική βιομηχανία. «Μπορεί οι εταιρείες-κολοσσοί να έχουν δυσκολία να αλλάξουν και να προσαρμόσουν τη γραμμή παραγωγής τους, οι ελληνικές εταιρείες, όμως, που έχουν μικρότερης κλίμακας παραγωγή, είναι πιο ευέλικτες», καταλήγει ο πρόεδρος του Εθνικού Ιδρύματος Ερευνών. ",False
newsbomb.gr,https://www.kathimerini.gr/society/562557619/synaisthimatikos-dotis-otan-mia-filia-sozei-zoes/,,Συναισθηματικός δότης: Οταν μία φιλία σώζει ζωές,2023-08-07T20:24:00+03:00,Αλεξία Καλαϊτζή,"Έναν νέο δρόμο προσφοράς και αλληλεγγύης, που μπορεί μαζί με τον ασθενή τους να βοηθήσει εκατοντάδες άλλους ασθενείς, ανοίγουν οι «συναισθηματικοί δότες» Βγαίνοντας από το χειρουργείο του Ιπποκράτειου, ο Νίκος Χιονίδης άνοιξε τα μάτια του σε μια καινούργια ζωή. Επί δύο χρόνια πάλευε για αυτή τη στιγμή. Ήταν φορές που έχανε την πίστη του ότι θα τα κατάφερνε, αλλά επιτέλους εκείνη την Παρασκευή του Ιουλίου, του είχε μεταμοσχευθεί ένα υγιές νεφρό, με το οποίο θα μπορούσε πλέον να συνεχίσει τη ζωή του, αφήνοντας πίσω του την επίπονη καθημερινότητα των αιμοκαθάρσεων. «Νιώθω υπέροχα. Έχω και την ικανοποίηση ότι η υγεία μου θα βελτιωθεί ραγδαία αλλά και την ικανοποίηση ότι κάτι που προσπάθησα έφτασε στην ολοκλήρωσή του». Η προσπάθεια στην οποία αναφέρεται ο 48χρονος δεν είχε σχέση μόνο με την προσωπική περιπέτεια της υγείας του αλλά και με την ιδιαιτερότητα της περίπτωσής του. Ο δότης του δεν ήταν κάποιος συγγενής, αλλά ένας πολύ αγαπημένος του φίλος που θέλησε να του αλλάξει τη ζωή, ένας «συναισθηματικός» δότης που κλήθηκε να περάσει από πολλά κύματα μέχρι η προσφορά του να βρει τόπο.   Λόγω κληρονομικότητας, ο κ. Χιονίδης ήξερε ότι κάποια στιγμή στη ζωή του θα αντιμετώπιζε σοβαρό πρόβλημα με τα νεφρά του. Το είχε δει να συμβαίνει πριν από χρόνια τόσο με τον πατέρα, όσο και με τον θείο του. Στην ηλικία των 44 ετών, μια πνευμονία σε συνδυασμό με την κακή κατάσταση των νεφρών του, τον οδήγησαν στη λύση των αιμοκαθάρσεων. «Ήταν αναμενόμενο, αλλά όχι τόσο νωρίς. Με έντονη επαγγελματική δραστηριότητα και δύο παιδιά, 7 και 14 ετών, προσπάθησα η νέα αυτή συνθήκη να μην αλλάξει κάτι στην ποιότητα ζωή της οικογένειας, αλλά και να διατηρήσω την επαγγελματική και κοινωνική μου ζωή». Αυτό ήταν ωστόσο πολύ δύσκολο όταν 3 έως και 4 φορές την εβδομάδα έπρεπε να πηγαίνει στο νοσοκομείο και να αφιερώνει περίπου 5 ώρες για να κάνει αιμοκάθαρση. Έπειτα από μια ρήξη νεφρού και μια σοβαρή εγχείρηση, έχασε ένα από τα δύο του νεφρά. Η μεταμόσχευση ήταν η μοναδική του λύση. Λόγω κληρονομικότητας, δότης δεν θα μπορούσε να είναι κάποιος από τον συγγενικό του περιβάλλον. Έκανε τις εξετάσεις και εντάχθηκε στη λίστα του Εθνικού Οργανισμού Μεταμοσχεύσεων. Ενημερώθηκε πως μέσος χρόνος αναμονής ήταν τα οκτώ χρόνια. «Είναι απαράδεκτο για μια ευρωπαϊκή χώρα», τονίζει. Παρότι η δωρεά οργάνων προωθείται με κάθε ευκαιρία, η Ελλάδα παραμένει ανάμεσα στις χώρες με τους λιγότερους δότες στην Ευρωπαϊκή Ένωση. Τότε ένας πολύ στενός φίλος του νεφροπαθούς, προσφέρθηκε να γίνει ο ίδιος δότης. Στην αρχή, όπως περιγράφει ο κ. Χιονίδης, νόμιζε ότι κάνει πλάκα. Όταν όμως ο φίλος του, επέμεινε πως προτίθεται να του δωρίσει ένα νεφρό, ο άνδρας άρχισε να ερευνά τη νομοθεσία. Όπως αναφέρει υπήρχε πρόβλεψη για συναισθηματικό δότη, ωστόσο εκκρεμούσαν πολλά ζητήματα: από ιατρικές λεπτομέρειες μέχρι ηθικά θέματα. Ο κ. Χιονίδης βρήκε μπροστά του πολύ γρήγορα ένα εξ’ αυτών. «Απευθύνθηκα στους γιατρούς του Ιπποκράτειου. Διαπιστώθηκε ότι το μόσχευμα δεν ήταν κατάλληλο για εμένα. Ήταν ασύμβατο. Εκεί υπήρχε στον νόμο μια ασάφεια που δεν προσδιόριζε τι ακριβώς γίνεται όταν δεν παίρνεις εσύ απευθείας το μόσχευμα». Στο σημείο αυτό, όπως περιγράφει, επενέβη το υπουργείο Υγείας και ο Εθνικός Οργανισμός Μεταμοσχεύσεων. Τον Μάρτιο του 2023 το υπουργείο Υγείας πέρασε νόμο με τίτλο «Εκσυγχρονισμός του δικαίου για τη δωρεά και μεταμόσχευση οργάνων», το οποίο μεταξύ άλλων όριζε τις προϋποθέσεις δωρεάς από ζώντα δότη, τη διαδικασία ενημέρωσης και συναίνεσης δυνητικού ζώντα δότη, και τη σύσταση Μητρώου Ζώντων Δοτών. Βασικό σημείο του σχεδίου νόμου – όπως αναφέρεται στο εισαγωγικό σημείωμα – είναι η αναβάθμιση της Επιτροπής Ζώντα Δότη και η οργάνωση αυτής σε δύο αυτοτελή τμήματα, ώστε να μην υπάρχει καθυστέρηση στην παροχή της σχετικής άδειας. Κάθε περίπτωση ελέγχεται διεξοδικά μέσω συνεντεύξεων, ώστε να αποδειχθεί αν οι άνθρωποι αυτοί έχουν τη σχέση που υποστηρίζουν και δεν υποκρύπτεται κάτι άλλον πλην της διάθεσης προσφοράς που τους διέπει «Συναισθηματικός δότης είναι ένας άνθρωπος που δεν συνδέεται με πρώτο βαθμό συγγένειας με κάποιον που χρειάζεται μεταμόσχευση, αλλά έχει συναισθηματική σχέση μαζί του», δηλώνει στην «Κ» ο Πρόεδρος του Ελληνικού Οργανισμού Μεταμοσχεύσεων, Γιώργος Παπαθεοδωρίδης φέρνοντας ως παράδειγμα ένα ζευγάρι που συζεί αλλά δεν έχει παντρευτεί ή μια νταντά που έχει μεγαλώσει ένα παιδί. Για να πιστοποιηθεί ωστόσο αυτή η σχέση, λήπτης και δότης περνούν από μια επιτροπή, την Επιτροπή του Ζώντα Δότη, που αποτελείται από έναν Πρωτοδίκη, που είναι και ο πρόεδρος, ένα μέλος του ΕΟΜ, κοινωνικό λειτουργό και ψυχίατρο. Ο κ. Παπαθεοδωρίδης σημειώνει πως κάθε περίπτωση ελέγχεται διεξοδικά μέσω συνεντεύξεων, ώστε να αποδειχθεί αν οι άνθρωποι αυτοί έχουν τη σχέση που υποστηρίζουν και δεν υποκρύπτεται κάτι άλλον πλην της διάθεσης προσφοράς που τους διέπει. Όπως λέει, πριν από κάποια χρόνια δεν επιτρεπόταν από τον νόμο η έννοια του «συναισθηματικού δότη». «Ο οργανισμός το ενθαρρύνει. Είναι πολύ σημαντικό. Αρκεί να τεκμηριώνεται ότι γίνεται για λόγους προσφοράς». Μετά από διεξοδικές συνεντεύξεις, η περίπτωση του κ. Χιονίδη και του καλού του φίλου εγκρίθηκε. Το μόσχευμα του δεύτερου έδωσε πνοή ζωής σε μια νεαρή γυναίκα, και μετά την άνοδο του στη λίστα, όπως προβλέπεται από τον νόμο, έπειτα από τρεις περίπου μήνες κάλεσαν τον κ. Χιονίδη ενημερώνοντας τον ότι έχει βρεθεί συμβατό μόσχευμα. Η εγχείρηση έγινε στο τέλος του Ιουλίου από τον χειρουργό, Νίκο Αντωνιάδη, στο Ιπποκράτειο και θεωρήθηκε επιτυχής. Όλη η ομάδα μεταμοσχεύσεων του νοσοκομείου ένιωσε συγκινημένη από την επιτυχία αυτή που έδειξε έναν νέο δρόμο προσφοράς και αλληλεγγύης, που μπορεί μαζί με τον ασθενή τους να βοηθήσει εκατοντάδες άλλους ασθενείς. «Μπορέσαμε να γίνει κάτι που γίνεται στο εξωτερικό. Ανοίγει τις πόρτες για πολύ κόσμο, που θα μπορέσει έτσι να προχωρήσει στη μεταμόσχευση, σε αυτό το δώρο ζωής. Τώρα είναι πιο εύκολο για τους υπόλοιπους. Οι πρώτοι περνούν όλη τη γραφειοκρατία», δηλώνει αισιόδοξα ο διευθυντής της κλινικής Μεταμοσχεύσεων του Ιπποκράτειου, Γιώργος Τσουλφάς. Στο ίδιο πνεύμα, ο κ. Χιονίδης αναφέρει πως εφόσον μετά τη δική του περίπτωση τα ζητήματα που προέκυψαν έχουν λυθεί, ο δρόμος είναι ανοιχτός για όλους τους επόμενους που θα θελήσουν να ακολουθήσουν τον δρόμο αυτό. Όπως παραδέχεται, σε αυτά τα δύο χρόνια που διήρκησε αυτός ο αγώνας, την πραγματική επιμονή και υπομονή έδειξε ο δότης του, ο οποίος δεν απογοητεύτηκε και επέμενε μέχρι να πετύχει τον σκοπό του. Σημειώνεται πως το 2021, ενώ 36.000 ασθενείς έλαβαν ένα μόσχευμα, 41.000 νέοι ασθενείς εγγράφησαν στις λίστες αναμονής στα κράτη-μέλη του Συμβουλίου της Ευρώπης.     ",False
newsbomb.gr,https://www.kathimerini.gr/society/562557631/koinonikos-toyrismos-oristikoi-pinakes-gia-syntaxioychoys-eleytheroys-epaggelmaties/,,Κοινωνικός Τουρισμός: Οριστικοί πίνακες για συνταξιούχους ελεύθερους επαγγελματίες,2023-08-07T19:08:08+03:00,Newsroom,"Αναρτήθηκαν οι οριστικοί πίνακες για συνταξιούχους ελεύθερους επαγγελματίες, περιλαμβάνοντας 25.000 επιταγές Αναρτήθηκαν τη Δευτέρα οι οριστικοί πίνακες του προγράμματος κοινωνικού τουρισμού της ΔΥΠΑ για συνταξιούχους ελεύθερους επαγγελματίες (τ. ΟΑΕΕ), περιλαμβάνοντας 25.000 επιταγές. Το πρόγραμμα ξεκινάει από την Τρίτη 8 Αυγούστου και θα ολοκληρωθεί στις 7 Αυγούστου 2024. Οι δικαιούχοι και ωφελούμενοι μπορούν να πραγματοποιήσουν έως έξι διανυκτερεύσεις σε τουριστικό κατάλυμα που επιλέγουν από το «Μητρώο Παρόχων» της ΔΥΠΑ, κατόπιν απευθείας συνεννόησής τους με τον πάροχο, καταβάλλοντας μικρή ιδιωτική συμμετοχή. Για καταλύματα σε Λέρο, Λέσβο, Χίο, Κω και στον νομό Εβρου, μπορούν να πραγματοποιηθούν έως 10 διανυκτερεύσεις, ενώ στα καταλύματα της Βόρειας Εύβοιας, της Σάμου, καθώς και της Ρόδου, προβλέπονται έως 12 διανυκτερεύσεις, εντελώς δωρεάν. Όπως επισημαίνεται σε σχετική ανακοίνωση, οι τιμές επιδότησης παραμένουν αυξημένες κατά 20% για τον μήνα αιχμής Αύγουστο, ενώ, επιπλέον, προσαυξάνονται κατά 20% και κατά τις περιόδους των Χριστουγέννων (από 15/12/2023 έως 14/01/2024) και του Πάσχα (από 26/04/2024 έως 12/05/2024). Η αύξηση ισχύει για όλο τον χρόνο για τα καταλύματα της Βόρειας Εύβοιας, της Σάμου και της Ρόδου, μετά τη δημοσίευση σχετικής ΚΥΑ. Εκτός από τη διαμονή σε τουριστικά καταλύματα, επιδοτούνται και ακτοπλοϊκά εισιτήρια, με μικρή ιδιωτική συμμετοχή για τη γενική κατηγορία των δικαιούχων και για τους πολύτεκνους. Σημειώνεται πως για τα άτομα με αναπηρία, τα ακτοπλοϊκά εισιτήρια διατίθενται δωρεάν. ",False
newsbomb.gr,https://www.kathimerini.gr/society/562557544/dimarchos-ydras-ta-zoa-ergasias-apoteloyn-anagkaiotita/,,Δήμαρχος Υδρας: «Τα ζώα εργασίας αποτελούν αναγκαιότητα»,2023-08-07T18:45:00+03:00,Newsroom,"«Γίνεται 200 χρόνια στο νησί. Δεν παραβιάζεται καμία νομοθεσία και δεν έχει καταγραφεί ουδέποτε περιστατικό κακοποίησης ζώου» υποστήριξε ο Γιώργος Κουκουλάκης Δηλώσεις στον απόηχο των εικόνων με ένα γαϊδουράκι στην Υδρα να μεταφέρει στην πλάτη του ψυγείο, έκανε ο δήμαρχος του νησιού, Γιώργος Κουκουλάκης, υποστηρίζοντας πως τα ζώα εργασίας αποτελούν αναγκαιότητα, προσθέτοντας ότι δεν παραβιάζεται η νομοθεσία. Μιλώντας στην ΕΡΤ, ο δήμαρχος της Υδρας υπογράμμισε ότι δεν πρόκειται για γαϊδούρια, αλλά μουλάρια που μπορούν να σηκώσουν μέχρι 100 κιλά. Σημείωσε δε πως από την προανακριτική εξέταση που διεξήχθη, βρέθηκε ότι το ψυγείο ζύγιζε 67 κιλά, προσθέτοντας πως στο νησί δεν υπάρχει δυνατότητα να μεταφερθεί ούτε άνθρωπος ούτε εμπόρευμα με άλλον τρόπο. «Δεν είναι κάτι που το κάνουμε για τουριστικούς λόγους ή επειδή μας αρέσει. Είναι μια αναγκαιότητα στο νησί, είναι και το δικαίωμά μας στη μετακίνηση αν θέλετε», ανέφερε ο κ. Κουκουλάκης, υποστηρίζοντας πως χωρίς τα «ζώα εργασίας» θα καταρρεύσει η τοπική οικονομία. Ο δήμαρχος Υδρας ανέφερε ότι ένα μουλάρι στοιχίζει 4.000 – 5.000 ευρώ και ο ιδιοκτήτης του το προσέχει. «Γίνεται 200 χρόνια στο νησί. Δεν παραβιάζεται καμία νομοθεσία και δεν έχει καταγραφεί ουδέποτε περιστατικό κακοποίησης ζώου», επέμεινε. Πηγή: ΕΡΤ ",False
newsbomb.gr,https://www.kathimerini.gr/society/562557586/pyrina-metopa-se-tripoli-kai-serres/,,Πύρινα μέτωπα σε Τρίπολη και Σέρρες,2023-08-07T18:10:04+03:00,Newsroom,"Μάχη με τις φλόγες δίνουν επίγειες και εναέριες δυνάμεις της Πυροσβεστικής Μάχη με τις φλόγες δίνουν επίγειες και εναέριες δυνάμεις της Πυροσβεστικής για να θέσουν υπό έλεγχο τις πυρκαγιές που ξέσπασαν τη Δευτέρα σε Τρίπολη και Σέρρες. Στην Τρίπολη, πυρκαγιά ξέσπασε σε δασική έκταση στη θέση Αγιος Βλάσης. Σύμφωνα με την Πυροσβεστική, η φωτιά που βρίσκεται σε εξέλιξη, καίει σε δάσος με πεύκα χωρίς να κινδυνεύει οικισμός, ενώ οι ισχυροί άνεμοι που πνέουν στην περιοχή δεν ευνοούν την επιχείρηση κατάσβεσης. Στο σημείο επιχειρούν 92 πυροσβέστες με 14 οχήματα και έξι πεζοπόρα τμήματα, ενώ από αέρος συνδράμουν έξι αεροσκάφη και τρία ελικόπτερα.   #Πυρκαγιά σε δασική έκταση στην θέση Άγιος Βλάσης Τρίπολης. Επιχειρούν επίγειες και εναέριες δυνάμεις. — Πυροσβεστικό Σώμα (@pyrosvestiki) August 7, 2023 Την ίδια στιγμή, επιχείρηση βρίσκεται σε εξέλιξη και στην περιοχή Βαμβακόφυτο Σερρών, όπου φωτιά ξέσπασε σε αγροτοδασική έκταση.  Στο σημείο επιχειρούν 37 πυροσβέστες, με 12 οχήματα, δύο πεζοπόρα τμήματα και ένα ελικόπτερο. #Πυρκαγιά σε αγροτοδασική έκταση στην περιοχή Βαμβακόφυτο Σερρών. Επιχειρούν 25 #πυροσβέστες με 9 οχήματα και 1 Ε/Π. — Πυροσβεστικό Σώμα (@pyrosvestiki) August 7, 2023 Τέλος, πυρκαγιά ξέσπασε επίσης, μετά τις 5.30 το απόγευμα, στην περιοχή της Αγίας Τριάδας, στη Θεσσαλονίκη. Στο σημείο επιχειρούν 12 πυροσβέστες με πέντε οχήματα. Η φωτιά καίει ξερά χόρτα και δεν απειλεί κατοικημένη περιοχή.  ",False
newsbomb.gr,https://www.kathimerini.gr/society/562557565/to-23-tis-attikis-kaike-kata-ta-epta-teleytaia-chronia/,,Το 23% της Αττικής κάηκε μέσα σε 7 χρόνια,2023-08-07T18:00:20+03:00,Newsroom,"Τα περισσότερα στρέμματα κάηκαν το 2021 από τις πυρκαγιές σε Γεράνεια, Βαρυμπόμπη, Κερατέα, Βίλια Από το 2017 μέχρι και το τέλος Ιουλίου 2023, έντεκα μεγάλες πυρκαγιές έχουν κάψει περισσότερα από 550.000 στρέμματα στην Αττική, σύμφωνα με τις αναφορές από την Υπηρεσία Ταχείας Χαρτογράφησης Copernicus και το Ευρωπαϊκό Παρατηρητήριο για Δασικές Πυρκαγιές (EFFIS), τις οποίες παρουσιάζει το Εθνικό Αστεροσκοπείο Αθηνών/meteo.gr.  Η συνολική επιφάνεια της Περιφέρειας Αττικής (χωρίς την περιοχή της Τροιζηνίας, των νησιών και του Λεκανοπεδίου) είναι 2.500.000 στρέμματα, οπότε υπολογίζεται ότι τα τελευταία επτά έτη το 23% της συνολικής επιφάνειας έχει καεί από δασικές πυρκαγιές. Τα περισσότερα στρέμματα κάηκαν το 2021 από τις πυρκαγιές σε Γεράνεια, Βαρυμπόμπη, Κερατέα, Βίλια (258.700), ενώ ακολουθούν οι φετινές πυρκαγιές στον Κουβαρά και τα Δερβενοχώρια, με βάση την καταμέτρηση ως το τέλος Ιουλίου (156.100), οι πυρκαγιές του 2018 σε Μάτι και Κινέτα (68.800), οι πυρκαγιές του 2022 σε Γλυφάδα και Πεντέλη (32.600) και η πυρκαγιά του 2017 στον Κάλαμο (30.000). Όπως σημειώνεται σε σχετική ανακοίνωση του Αστεροσκοπείου, τα παραπάνω ανησυχητικά στοιχεία για την Αττική υπογραμμίζουν την ανάγκη συνολικού επαναπροσδιορισμού της στρατηγικής διαχείρισης των δασικών πυρκαγιών στη χώρα μας. Ειδικότερα, η διαχείριση των δασικών πυρκαγιών απαιτεί μία ολοκληρωμένη προσέγγιση που θα ενσωματώνει γνώση αιχμής από διαφορετικές επιστήμες, μεταξύ αυτών και η πυρομετεωρολογία. Είναι χαρακτηριστικό πως η εκδήλωση ακραίων δασικών πυρκαγιών περιλαμβάνει τη σύζευξη, την αλληλεπίδραση φωτιάς και ατμόσφαιρας, οπότε είναι αδύνατο να χαραχθεί οποιαδήποτε στρατηγική διαχείρισης δίχως την ενεργό συνεισφορά της μετεωρολογικής γνώσης. Επιπροσθέτως, οι πυρομετεωρολογικές συνθήκες καθορίζουν εάν και πότε τα δασικά καύσιμα θα καταστούν εύφλεκτα, επηρεάζοντας επίσης τα χαρακτηριστικά της εξάπλωσης και της συμπεριφοράς της φωτιάς.  Παρατηρησιακά δίκτυα όπως το δίκτυο αυτόματων μετεωρολογικών σταθμών της μονάδας ΜΕΤΕΟ, καταλήγει η ανακοίνωση, μπορούν να συνεισφέρουν σημαντικά στην κατεύθυνση μιας ολοκληρωμένης, επιστημονικά τεκμηριωμένης στρατηγικής διαχείρισης των δασικών πυρκαγιών στη χώρα μας. Πηγή meteo.gr ",False
newsbomb.gr,https://www.kathimerini.gr/society/562557361/i-megali-diadromi-toy-ntempa-apo-to-mali-sti-filosofiki-athinon/,,Η μεγάλη διαδρομή του Ντέμπα από το Μάλι στη Φιλοσοφική Αθηνών,2023-08-07T17:50:52+03:00,Ελβίρα Κρίθαρη,"Η ιστορία του ασυνόδευτου πρόσφυγα από το Μάλι που έφτασε στην Ελλάδα στην αρχή της εφηβείας του και φέτος κατάφερε να περάσει στις πανελλαδικές στο τμήμα Γαλλικής Φιλολογίας Η φωνή του Ντέμπα βγαίνει με το ζόρι από την άλλη άκρη της γραμμής. Στο ερώτημα για το πώς φαντάζεται τη φοιτητική ζωή που τον περιμένει τον ερχόμενο Σεπτέμβριο απαντάει μονολεκτικά. Απλώς «καλή». Λένε πώς αυτά είναι τα καλύτερα χρόνια, του επισημαίνω. «Δεν ξέρω τίποτα για αυτό. Θα το ανακαλύψω μετά», απαντάει ο Ντέμπα. «Δεν ξέρω τίποτα για το Πανεπιστήμιο, μόνο ότι είναι πάρα πολύ δύσκολο».  Είναι μάλλον εσωστρεφής -έτσι τον περιέγραψε και ο καθηγητής που μαζί περάσαν δυόμισι απίθανα χρόνια προετοιμασίας για τις πανελλήνιες-, αλλά ίσως δεν είναι ούτε εξοικειωμένος με τις συνήθεις επιθυμίες και τις προτεραιότητες των συνομηλίκων του. Όπως και για τα υπόλοιπα προσφυγόπουλα, έτσι και για τον Ντέμπα που έφτασε στην Ελλάδα ασυνόδευτος στην αρχή της εφηβείας του, η πρόσβαση στην εκπαίδευση γίνεται μόνο μετ’ εμποδίων.  Παρόλα αυτά, με λίγη καλή τύχη, αδιάκοπο διάβασμα και επειδή μάλλον οι περιγραφές των καθηγητών του ως «παιδί-φαινόμενο» δεν απέχουν από την πραγματικότητα, ο Ντέμπα πέρασε φέτος στο Τμήμα Γαλλικής Φιλολογίας της Φιλοσοφικής Αθήνας και σκοπεύει να γίνει φιλόλογος. Στο Μάλι όπου γεννήθηκε, η πρόσβαση στην εκπαίδευση είναι για πολλά παιδιά αδύνατη. Η δράση ένοπλων παραστρατιωτικών οργανώσεων στη χώρα αποτελεί μία από τις κύριες αιτίες που τα σχολεία κλείνουν, μαζί με την υποχρηματοδότηση και τη φτώχεια που αναγκάζει τους ανθρώπους να προτεραιοποιήσουν την επιβίωση.  Ο Ντέμπα βρέθηκε αρχικά στο -πάλαι ποτέ-μεγαλύτερο και ασφυκτικότερο προσφυγικό camp: τη Μόρια. Άλλες οικογένειες δεν ήθελαν ένα παιδί μόνο του στη σκηνή τους και έτσι ο Ντέμπα ζούσε για πολλούς μήνες ανάμεσα σε δύο καρέκλες, περιγράφουν οι άνθρωποι που τον γνωρίζουν. Ακολούθησαν μήνες αστεγίας στους δρόμους της Αθήνας, μέχρι που εντοπίστηκε και παραπέμφθηκε σε δομή κατάλληλη για ασυνόδευτους ανήλικους. Στην ΜΚΟ Ευρωπαϊκή Έκφραση -ΕΚΠΕΘΕ, ο Ντέμπα θα γνωρίσει τον καθηγητή Κοσμά Δρακάτο και μαζί του τον Ελευθέριο Βενιζέλο, τον Σωκράτη, την Αντιγόνη και θα διανύσει μια ασύλληπτη απόσταση από τα όρια του αναλφαβητισμού στα προπύλαια της ανώτατης εκπαίδευσης.  Ο Ντέμπα συμμετείχε στις πανελλαδικές εξετάσεις δίνοντας μαζί με τον γενικό πληθυσμό των μαθητών, όλα τα μαθήματα της ομάδας προσανατολισμού ανθρωπιστικών σπουδών, γραπτώς και στα ελληνικά: Αρχαία, Λατινικά, Ιστορία, Γλώσσα και Λογοτεχνία. Ο εκπαιδευτικός Κοσμάς Δρακάτος που ειδικεύεται στη διδασκαλία των ελληνικών ως ξένης γλώσσας τον παρακίνησε να δώσει εξετάσεις αποκρύπτοντάς του, όπως λέει στην «Κ» το απαιτητικό του εγχειρήματος. Όταν ο Ντέμπα πήγε στη δομή ανηλίκων, τον Νοέμβριο του 2020 δεν μίλαγε καθόλου ελληνικά ή αγγλικά και η επικοινωνία τους ξεκίνησε από το μηδέν.  «Κάναμε ασταμάτητα μαθήματα, κάθε μέρα. Ήταν φοβερά συνεπής και καταβρόχθιζε τα πάντα» «Όταν πήγα στο σχολείο για να γράψω το παιδί, υπήρξαν από τη διευθύντρια καλοπροαίρετες ενστάσεις επειδή ο Ντέμπα δεν είχε το πολιτισμικό και εκπαιδευτικό υπόβαθρο για να μπει στην πρώτη λυκείου -στην Ελλάδα τα ασυνόδευτα παιδιά εντάσσονται στο σύστημα εκπαίδευσης με βάση την ηλικία και όχι τις γνώσεις», εξηγεί ο Κοσμάς Δρακάτος. Ο Ντέμπα ήταν λίγο παραπάνω από 15 χρονών, αλλά η διευθύντρια του σχολείου θεώρησε προτιμότερη για εκείνον την 3η Γυμνασίου παρά την Α΄Λυκείου, ώστε να μπορεί να ανταπεξέλθει. «Δεν είχε κάνει ποτέ του μαθηματικά, δεν ήξερε καν ότι υπήρχαν δεινόσαυροι. Θυμάμαι, του δείχναμε τους δεινόσαυρους και δεν το πίστευε. Του λείπανε βασικά πράγματα», λέει ο Κοσμάς Δρακάτος.  Όμως, ο Ντέμπα επέδειξε άσβεστη θέληση για μάθηση. «Του έμαθα το αλφάβητο και όλα τα συμφωνικά συμπλέγματα και ήδη από την 3η-4η ημέρα μπορούσε να διαβάζει όπως εμείς, χωρίς βέβαια να καταλαβαίνει ακόμα», περιγράφει ο καθηγητής. «Κάναμε ασταμάτητα μαθήματα, κάθε μέρα. Ήταν φοβερά συνεπής και καταβρόχθιζε τα πάντα. Τον γράψαμε στο σχολείο στη μέση της σχολικής χρονιάς και μέσα σε έναν χρόνο είχε φτάσει σε επίπεδο Β1. Τότε ήταν που είπαμε να ακολουθήσουμε την ύλη του Λυκείου κανονικά. Περάσαμε σε ένα Γ’ επίπεδο γλώσσας και το παιδί τα καταλάβαινε όλα», προσθέτει ο κ. Δρακάτος.  Κατά τη διάρκεια αυτού του αγώνα δρόμου για να καλυφθεί ύλη που αφορά αιώνες ελληνικής ιστορίας και πολιτισμού, ο Ντέμπα δεν μελετούσε με βαριά καρδιά. «Του άρεσαν όλα πάρα πολύ», λέει ο δάσκαλός του. «Διαβάζαμε Αντιγόνη και ενθουσιαζόταν. Ακόμα και σήμερα θυμάται από τον πρόλογο το κομμάτι με τα όρνια για τα οποία ο νεκρός Πολυνείκης θα ήταν θησαυρός («μα το άθλιο το κορμί του Πολυνείκη / στους πολίτες διαλάλησε, κανένας στη γης να μη το κρύψη ούτε το κλάψη, /μα αθρήνητο και άταφο να τ’ αφήσουν, / γλυκό για τα όρνια θησαυρό», Σοφοκλή Αντιγόνη, 25). «Το χαρακτηριστικό του Ντέμπα ήταν ότι ανακάλυπτε τον κόσμο εκείνη τη στιγμή, δεν ήταν σαν και εμάς, ήδη ποτισμένος στην κουλτούρα αυτή και με την παρθένα ματιά που είχε διάβαζε τα επιχειρήματα της Αντιγόνης και τον έβλεπες να παθιάζεται: “Ναι! Αντιγόνη! Yeah!” Ήταν πολύ αστείο αυτό γιατί κατά κάποιο τρόπο ανατρεπόταν μέσα του το προηγούμενο πιστεύω του και νομίζω αυτό του δημιουργούσε δίψα για μάθηση και για την ίδια τη διαδικασία», λέει ο Κοσμάς Δρακάτος.  Πάντως, στη σύντομη και ντροπαλή τηλεφωνική συνομιλία, ο Ντέμπα είπε πως από όλα τα πρόσωπα των βιβλίων του εκείνο που ξεχώρισε ήταν του Ελευθέριου Βενιζέλου. «Μου άρεσε πάρα πολύ η πολιτική που ασκούσε. Ήταν πολύ έξυπνος και ήξερε καλά τη διεθνή πολιτική», λέει στην «Κ». Από την ύλη της Ιστορίας που ήταν και το αγαπημένο του μάθημα στέκεται λίγο στο Ποντιακό ζήτημα και τη Μικρασιατική Καταστροφή. «Η Μικρασιατική καταστροφή είναι σχεδόν το ίδιο πράγμα με το προσφυγικό τώρα. Τα ίδια πράγματα κάνανε και τότε, καταστρέφανε όλα τα χωριά, οι άνθρωποι φεύγανε, προσπαθούσαν να εγκατασταθούν αλλού», λέει σαν να περιγράφει ιστορίες κοινές στην ελληνική και την αφρικανική ιστορία.  «Τα περισσότερα παιδιά που μένουν σε δομές είτε καταλήγουν στον δρόμο, είτε σε κάποιο camp και εάν είναι αδύναμα σωματικά, όπως ο Ντέμπα, δεν μπορούν να δουλέψουν οικοδομή, ούτε λάντζα. Επομένως, οι πιθανότητες για να καταφέρουν να επιβιώσουν είναι λίγες», λέει ο Κοσμάς Δρακάτος που γνωρίζει το προσφυγικό εκ των έσω. Στον χώρο που μελετούσαν συχνά, στην πολυγλωσσική βιβλιοθήκη του «We Need Books» υπήρχε και ένα κουτί οικονομικής ενίσχυσης -και ακόμα- για την κάλυψη των αναγκών που δεν λύνονται απλώς με το διάβασμα. «Ήταν κολοσσός συναισθηματικής σταθερότητας όλη τη χρονιά και εμψύχωνε και τον συμμαθητή του» Ο Ντέμπα επισημαίνει πως από το διαπολιτισμικό λύκειο στο οποίο φοίτησε, δεν είναι ο μόνος πρόσφυγας που τα κατάφερε στις Πανελλήνιες -άλλα δύο παιδιά θα φοιτήσουν την προσεχή ακαδημαϊκή χρονιά σε σχολές της τριτοβάθμιας εκπαίδευσης. «Ναι, μεν, μένουν με τους γονείς τους, αλλά σε άθλιες συνθήκες. Έσφιξαν το ζωνάρι και τα κατάφεραν», λέει ο συμμαθητής τους που παρά τη συνεσταλμένη φύση του, διατέλεσε πρόεδρος του 15μελούς του σχολείου του. «Αν θες να κερδίσεις ποντάρεις στον Ντέμπα», είχε γράψει ο Κοσμάς Δρακάτος και αυτή ήταν και η άποψη όλων όσων τον γνώριζαν στη δομή. «Ήταν κολοσσός συναισθηματικής σταθερότητας όλη τη χρονιά και εμψύχωνε και τον συμμαθητή του», λέει ο καθηγητής. Ο Ντέμπα έκανε την εντατική προετοιμασία για τις πανελλήνιες μαζί με τον αραβόφωνο Αμάρ. Ο Αμάρ -που έγραψε εντυπωσιακούς βαθμούς για τον λίγο χρόνο που γνωρίζει ελληνικά- δεν πέρασε αυτή τη χρονιά στο Πανεπιστήμιο, έλαβε όμως μια υποτροφία από ιδιωτικό κολλέγιο για να σπουδάσει πολιτικές επιστήμες και θέατρο. Είναι μια ακόμη περίπτωση ενός ταλαντούχου νέου παιδιού με αναξιοποίητες έως τώρα δυνατότητες. Ο Κοσμάς Δρακάτος που ήταν επίσης καθηγητής του διηγείται πως έγραφε επαναλαμβανόμενα, σε ατέλειωτες σελίδες τη φράση «θέλω να κάνω κάτι στη ζωή μου», -τη μόνη που γνώριζε τότε ακόμα, στα ελληνικά.  Ο Ντέμπα, ο Αμάρ και οι συνομήλικοι πρόσφυγες που σημειώνουν σχολικές επιτυχίες μοιάζουν να είναι λίγοι, αλλά είναι ενδεχομένως περισσότεροι των ευκαιριών ένταξης που τους δίνονται. Είναι, άλλωστε, γνωστό πως στις δομές ανηλίκων και στους προσφυγικούς καταυλισμούς της χώρας ενηλικιώνονται, υπό αντίξοες συνθήκες, τα μέλη μιας χαμένης γενιάς.   ",False
newsbomb.gr,https://www.kathimerini.gr/society/562557505/eof-apagoreysi-diakinisis-sympliromatos-diatrofis/,,ΕΟΦ: Απαγόρευση διακίνησης συμπληρώματος διατροφής,2023-08-07T17:20:21+03:00,Newsroom,"Ανιχνεύτηκε μη εγκεκριμένη ουσία Την απαγόρευση διακίνησης και διάθεσης του συμπληρώματος διατροφής FA CORE NEURO 350g με γεύσεις Citrus-Peach, Exotic, Fruit Massage, Lychee και Orange-Mango της εταιρείας FITNESS AUTHORITY Sp.z.o.o. Πολωνίας (παραγωγός), αποφάσισε ο Εθνικός Οργανισμός Φαρμάκων (ΕΟΦ). Σύμφωνα με τον Οργανισμό, στο προϊόν ανιχνεύτηκε η μη εγκεκριμένη ουσία alpha-glycerylphosphorylcholine (GPC), ενώ επισημαίνεται πως η προμήθεια του συγκεκριμένου προϊόντος, το οποίο δεν είναι γνωστοποιημένο στον ΕΟΦ, έγινε από τη Βουλγαρία. Οι επιχειρήσεις που το έχουν προμηθευτεί υποχρεούνται να εφαρμόσουν την απόφαση, η οποία αποτελεί προληπτικό μέτρο για την προάσπιση της Δημόσιας Υγείας, σύμφωνα με τον ΕΟΦ. ",False
newsbomb.gr,https://www.kathimerini.gr/society/562557268/patra-ston-anakriti-o-35chronos-katigoroymenos-gia-ti-dolofonia-tis-55chronis-theias-toy/,,Πάτρα: Στον ανακριτή ο 35χρονος κατηγορούμενος για τη δολοφονία της 55χρονης θείας του,2023-08-07T14:07:38+03:00,Newsroom,"Στον ανακριτή οδηγείται ο 35χρονος, ο οποίος συνελήφθη για την ανθρωποκτονία της 55χρονης θείας του στην Πάτρα. Ο άνδρας είχε κατηγορηθεί για τη δολοφονία της 53χρονης μητέρας του και αδελφής της 55χρονης. Στον ανακριτή οδηγείται ο 35χρονος, ο οποίος συνελήφθη για την ανθρωποκτονία της 55χρονης θείας του στην Πάτρα. Υπενθυμίζεται ότι, σύμφωνα με την ΕΡΤ, πριν από επτά χρόνια, ο άνδρας είχε κατηγορηθεί για τη δολοφονία της 53χρονης μητέρας του και αδελφής της 55χρονης που δολοφονήθηκε την περασμένη εβδομάδα. Ο συλληφθείς θα απολογηθεί την ερχόμενη Τετάρτη, οπότε και θα διοριστεί συνήγορος υπεράσπισής του. Ο 35χρονος είχε οδηγηθεί ενώπιον των εισαγγελικών αρχών την περασμένη Παρασκευή, οπότε και και του είχε ασκηθεί ποινική δίωξη για ανθρωποκτονία από πρόθεση ενώ σε βάρος εκκρεμούσε και καταδικαστική απόφαση για την άλλη υπόθεση. Εξιχνιάστηκε, άμεσα μετά από ενδελεχή έρευνα των αστυνομικών της Υποδιεύθυνσης Ασφάλειας Πατρών, υπόθεση ανθρωποκτονίας ημεδαπής γυναίκας, που διαπράχθηκε στις 26-7-2023, στην Πάτρα. Για την υπόθεση αυτή, σχηματίσθηκε κακουργηματικού χαρακτήρα δικογραφία για ανθρωποκτονία από πρόθεση, σε βάρος ημεδαπού άνδρα, ο οποίος εντοπίστηκε χθες το πρωί, σε περιοχή της Κορινθίας, από τους αστυνομικούς της Υποδιεύθυνσης Ασφάλειας Πατρών. Ως προς το χρονικό της υπόθεσης, επισημαίνεται ότι στις 27-7-2023 το απόγευμα, στην Πάτρα, η ημεδαπή γυναίκα εντοπίστηκε από οικείο της πρόσωπο νεκρή στην οικία της, φέροντας τραύματα στο κρανίο, στο κεφάλι και στη μετωπιαία χώρα. Στο πλαίσιο μεθοδικών ερευνών, οι αστυνομικοί της Υποδιεύθυνσης Ασφάλειας Πατρών, αφού αξιοποίησαν τα στοιχεία που συνέλεξαν κατά το προανακριτικό τους έργο, ταυτοποίησαν τα πλήρη στοιχεία του κατηγορούμενου. Πιο συγκεκριμένα, από το προανακριτικό υλικό προέκυψε ότι, ο κατηγορούμενος αποχώρησε από την οικία του θύματος στις 26-07-2023 το απόγευμα, μεταμφιεσμένος, φορώντας περούκα, γυαλιά ηλίου, χειρουργική μάσκα, φόρμα εργασίας, τσαντάκι μέσης, σακίδιο πλάτης και γάντια, ενώ στη συνέχεια επιβιβάστηκε σε υπεραστικό λεωφορείο, προκειμένου να μεταβεί σε περιοχή της Κορινθίας. Στο πλαίσιο αναζητήσεων, οι αστυνομικοί της Υποδιεύθυνσης Ασφαλείας Πατρών χθες το πρωί μετέβησαν σε περιοχή της Κορινθίας, όπου εντόπισαν τον κατηγορούμενο να διαμένει σε σταθμευμένο τροχόσπιτο και τον προσήγαγαν για την υπόθεση της ανθρωποκτονίας. Σε έρευνα που ακολούθησε στο τροχόσπιτο του κατηγορούμενου βρέθηκαν και κατασχέθηκαν μια χειρουργική μάσκα, ένα ζευγάρι παπούτσια και ένα τσαντάκι, που φορούσε κατά την διαφυγή του από την οικία του θύματος, καθώς και δύο κινητά τηλέφωνα. Ο κατηγορούμενος συνελήφθη διότι εκκρεμούσε σε βάρος του καταδικαστική απόφαση, ενώ η σχηματισθείσα δικογραφία θα υποβληθεί πρωινές ώρες της σήμερον (4-8-2023) στον Εισαγγελέα Πρωτοδικών Πατρών, για την άσκηση της ποινικής δίωξης. Η προανάκριση και οι έρευνες διενεργούνται από τους αστυνομικούς της Υποδιεύθυνσης Ασφαλείας Πατρών. ",False
newsbomb.gr,https://www.kathimerini.gr/society/562557262/pethane-o-presvis-e-t-kontstantinos-zeppos-syllypitiria-gerapetriti-kai-ypex/,,Πέθανε ο πρέσβης ε.τ. Κωνσταντίνος Ζέππος – Συλλυπητήρια Γεραπετρίτη και ΥΠΕΞ,2023-08-07T13:56:17+03:00,Newsroom,"Την απώλεια του πρέσβεως ε.τ. Κωνσταντίνου Ζέπου, ενός εξαίρετου διπλωμάτη, ο οποίος τίμησε την Ελλάδα και την εκπροσώπησε με αξιοπρέπεια, θρηνεί το υπουργείο Εξωτερικών. Την απώλεια του πρέσβεως ε.τ. Κωνσταντίνου Ζέπου, ενός εξαίρετου διπλωμάτη, ο οποίος τίμησε την Ελλάδα και την εκπροσώπησε με αξιοπρέπεια, θρηνεί το υπουργείο Εξωτερικών. Ο Κωνσταντίνος Ζέπος εισήλθε στη Διπλωματική Υπηρεσία το 1958. Υπηρέτησε, μεταξύ άλλων, στη Λευκωσία, το Λονδίνο και τη Γενεύη. Διετέλεσε αναπληρωτής μόνιμος αντιπρόσωπος της Ελλάδας στην Ευρωπαϊκή Οικονομική Κοινότητα, πρέσβης στο Δουβλίνο και μόνιμος αντιπρόσωπος της Ελλάδας στον Οργανισμό Ηνωμένων Εθνών. Υπήρξε ενεργός πολίτης και οξυδερκής διπλωμάτης, που διακρινόταν για το ήθος, τη νηφαλιότητα και την αφοσίωσή του στην πατρίδα, υπογραμμίζεται στην ανακοίνωση του υπουργείου Εξωτερικών. Ο υπουργός Εξωτερικών, καθώς και σύσσωμη η πολιτική και υπηρεσιακή ηγεσία του Υπουργείου Εξωτερικών, εκφράζουν τα ειλικρινή συλλυπητήριά τους στην οικογένεια και τους οικείους του. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562557253/larisa-profylakisteos-o-53chronos-gia-ton-xylodarmo-tis-syzygoy-toy/,,Λάρισα: Προφυλακιστέος ο 52χρονος για τον ξυλοδαρμό της συζύγου του,2023-08-07T13:46:50+03:00,Newsroom,"Η αστυνομικός νοσηλεύεται με ρήξη σπλήνας και νεφρού και σοβαρότατα τραύματα στο κεφάλι Στη φυλακή οδηγείται ο 52χρονος που ξυλοκόπησε τη σύζυγό του στη Λάρισα. Η αστυνομικός νοσηλεύεται με ρήξη σπλήνας και νεφρού και σοβαρότατα τραύματα στο κεφάλι, στα πλευρά και την κοιλιά, ενώ ο επιχειρηματίας κατηγορείται για απόπειρα ανθρωποκτονίας από πρόθεση και ενδοοικογενειακή βία.  Σύμφωνα με την ΕΡΤ, κατά την απολογία του στον ανακριτή, ο 52χρονος υποστήριξε πως «έγιναν κάποια πράγματα που τον εξώθησαν στα άκρα». Η 43χρονη αξιωματικός έχει δηλώσει παράσταση προς υποστήριξη της κατηγορίας ήδη από το πρωί, πριν την απολογία του 52χρονου, μέσω του δικηγόρου της Διαμαντή Μπασαρά. Την υπεράσπιση του 52χρονου θα αναλάβει ο Αλέξης Κούγιας, σύμφωνα με το κρατικό κανάλι. Ζήτησε νέα προθεσμία για να απολογηθεί την Τρίτη, αλλά η ανακρίτρια ήταν αντίθετη στην αναβολή. «Ημουν μεθυσμένος και δεν κατάλαβα ότι τη χτύπησα τόσο πολύ», ήταν τα πρώτα του λόγια στους αστυνομικούς. Το θύμα, μίλησε την περασμένη εβδομάδα στην ΕΡΤ, για την βίαιη επίθεση που δέχτηκε. «Μου έκανε μεγάλη ζημιά. Το πρόσωπό μου είναι παραμορφωμένο. Με χτύπησε στην κοιλιά και το πρόσωπο. Χρειάστηκε να κάνω επέμβαση στους νεφρούς», ανέφερε η αξιωματικός.  «Ανέβηκε από το ισόγειο στον πρώτο όροφο του σπιτιού. Δε μέναμε μαζί εδώ και περίπου ενάμιση μήνα, από τότε που του είχα ζητήσει να χωρίσουμε. Μου επιτέθηκε αμέσως με τα χέρια, έγιναν όλα πολύ γρήγορα. Προσπαθούσε συνεχώς να με πείσει να μην χωρίσουμε. Στο παρελθόν τον είχα μηνύσει για απειλή. Ηταν η πρώτη φορά που άπλωσε χέρι πάνω μου». ",False
newsbomb.gr,https://www.kathimerini.gr/society/562557226/pethane-o-dimosiografos-dimitris-kalantzis/,,Πέθανε ο δημοσιογράφος Δημήτρης Καλαντζής,2023-08-07T13:04:41+03:00,Newsroom,"Η εξόδιος ακολουθία του Δημήτρη Καλαντζή θα τελεστεί στον Άγιο Γεώργιο Κυψέλης, αύριο, στις 11.30 π.μ. και η ταφή την ίδια μέρα στην πατρίδα του, τη Φιλοθέη Φωκίδας. Πέθανε σε ηλικία 68 ετών ο δημοσιογράφος Δημήτρης Καλαντζής. Σύμφωνα με ανακοίνωση της ΕΣΗΕΑ, ο Δημήτρης Καλαντζής (του Θεοδώρου) γεννήθηκε στην Αθήνα το 1955 και αποφοίτησε από το 2ο Γυμνάσιο τον Ιούνιο του 1974. Ήταν πτυχιούχος του οικονομικού τμήματος της Ανωτάτης Βιομηχανικής Σχολής του Πανεπιστημίου της Θεσσαλονίκης και παράλληλα με τις σπουδές του, εργάστηκε από το 1976 ως ανταποκριτής στην εφημερίδα «ΡΙΖΟΣΠΑΣΤΗΣ», στην ίδια πόλη. Παίρνοντας το πτυχίο, το 1981, γύρισε στην Αθήνα για να εργασθεί ως ανταποκριτής των εφημερίδων «ΜΑΚΕΔΟΝΙΑ» και «ΘΕΣΣΑΛΟΝΙΚΗ». Το 1984 προσελήφθη στην εφημερίδα «ΓΝΩΜΗ», ενώ από το 1985 ανήκε στο οικονομικό επιτελείο των εφημερίδων «ΕΘΝΟΣ» και «ΕΘΝΟΣ της Κυριακής», ως υπεύθυνος του βιομηχανικού και επιχειρηματικού ρεπορτάζ. Τον Νοέμβριο του 1989 ανέλαβε το οικονομικό ρεπορτάζ στο «MEGA Channel». Εργάστηκε, επίσης, ως Διευθυντής Ειδικών Εκδόσεων το 1993 στην εφημερίδα «ΗΜΕΡΗΣΙΑ» και τρία χρόνια αργότερα στην αντίστοιχη θέση στην «ΝΑΥΤΕΜΠΟΡΙΚΗ». Από το 1998 μέχρι το 2003 διετέλεσε αρχισυντάκτης στην τηλεόραση του SKY – Alpha. Στην συνέχεια ανέλαβε αρχισυντάκτης στην ΕΡΤ Online και τέλος, μέχρι τη συνταξιοδότηση του το 2012, εργάστηκε στον ραδιοσταθμό «Αθήνα 9,84». Μετά τη συνταξιοδότησή του διετέλεσε επί εννέα χρόνια εκπρόσωπος των συνταξιούχων δημοσιογράφων – μελών της ΕΣΗΕΑ, ενώ μέχρι το τέλος του 2022 μετείχε στην Ελεγκτική Επιτροπή του ΕΔΟΕΑΠ. Όπως σημειώνει η ΕΣΗΕΑ, «εκλεγμένος και στις δύο θέσεις από μεγάλη πλειοψηφία συναδέλφων ο Δημήτρης Καλαντζής παρέμεινε ενεργός, μαχητικός και διεκδικητικός έως το τέλος του βίου του. Προσπαθούσε πάντοτε να προσφέρει ανιδιοτελώς και να βοηθά κάθε δημοσιογράφο. Σεμνός, σοβαρός και αποτελεσματικός θα μείνει στη μνήμη όλων μας για τη συναδελφικότητα και την προσφορά του. Το Διοικητικό Συμβούλιο συλλυπείται θερμά τους οικείους του και τον αποχαιρετά με οδύνη». Η εξόδιος ακολουθία του Δημήτρη Καλαντζή θα τελεστεί στον Άγιο Γεώργιο Κυψέλης, αύριο, στις 11.30 π.μ. και η ταφή την ίδια μέρα στην πατρίδα του, τη Φιλοθέη Φωκίδας. Παράκληση της οικογένειας, αντί στεφάνων η κατάθεση ποσών στο «Χαμόγελο του Παιδιού». Με πληροφορίες από ΑΠΕ-ΜΠΕ ",False
newsbomb.gr,https://www.kathimerini.gr/society/562557172/zakynthos-syllipseis-gia-paranomi-topothetisi-omprelon-ston-lagana/,,Ζάκυνθος: Συλλήψεις για παράνομη τοποθέτηση ομπρελών στον Λαγανά,2023-08-07T12:17:54+03:00,Newsroom,"Στη σύλληψη τριών ατόμων, δύο επιχειρηματιών και ενός υπευθύνου, τριών beach bar, οδήγησαν οι έλεγχοι που έλαβαν χώρα στην παραλία του Λαγανά την Κυριακή, από άνδρες της Αστυνομικής Διεύθυνσης Ζακύνθου, σε συνεργασία με την Κτηματική Υπηρεσία. Στη σύλληψη τριών ατόμων, δύο επιχειρηματιών και ενός υπευθύνου, τριών beach bar, οδήγησαν οι έλεγχοι που έλαβαν χώρα στην παραλία του Λαγανά την Κυριακή, από άνδρες της Αστυνομικής Διεύθυνσης Ζακύνθου, σε συνεργασία με την Κτηματική Υπηρεσία, όπως αναφέρουν πληροφορίες της ΕΡΤ Ζακύνθου. Ειδικότερα, συνελήφθησαν και αναμένεται να οδηγηθούν στον εισαγγελέα δύο Ζακυνθινοί ιδιοκτήτες beach bar, 65 και 53 ετών και ένας 51 ετών, υπεύθυνος σ’ ένα τρίτο. Σύμφωνα με τις ίδιες πληροφορίες οι συλληφθέντες, είτε δεν είχαν καθόλου άδεια και εκμεταλλεύονταν παρανόμως την παραλία, είτε είχαν άδεια αλλά για πολύ λιγότερα τετραγωνικά από όσα είχαν καταλάβει.  Οι τρεις συλληφθέντες θα οδηγηθούν στον εισαγγελέα, ενώ οι έλεγχοι αναμένεται να συνεχιστούν.  Πηγή: ΕΡΤ ",False
newsbomb.gr,https://www.kathimerini.gr/society/562557163/kerkyra-profylakisteos-o-italos-mafiozos/,,Κέρκυρα: Προφυλακιστέος ο Ιταλός μαφιόζος,2023-08-07T12:00:25+03:00,Newsroom,"Ο άνδρας οδηγήθηκε σήμερα το πρωί στον εισαγγελέα της Κέρκυρας και, μετά την απολογία του, ο εισαγγελέας διέταξε την κράτηση του στο σωφρονιστικό κατάστημα του νησιού Στις φυλακές Κέρκυρας οδηγήθηκε ο 60χρονος Ιταλός που καταζητείται για σχέσεις με την Καμόρα. Ο άνδρας οδηγήθηκε σήμερα το πρωί στον εισαγγελέα της Κέρκυρας και, μετά την απολογία του, ο εισαγγελέας διέταξε την κράτηση του στο σωφρονιστικό κατάστημα του νησιού. Για την έκδοση του θα αποφασίσει το δικαστικό συμβούλιο, αφού οι ιταλικές δικαστικές αρχές ενημερώσουν τις ελληνικές για τη σχετική δικογραφία.  Εάν εκδοθεί στην Ιταλία, θα εκτίσει ποινή φυλάκισης 14 ετών και τεσσάρων μηνών. Ο δικηγόρος του δήλωσε στο πρακτορείο ειδήσεων AP: «Έχει δημιουργήσει μια νέα οικογένεια στην Ελλάδα… Εχει έναν γιο εννέα ετών και εργάζεται ως μάγειρας για να τα βγάλει πέρα. Πάσχει από καρδιακές παθήσεις. Αν εκδοθεί και η οικογένειά του θα καταστραφεί». Οι αρχές παρακολουθούσαν στενά τις οικονομικές και διαδικτυακές κινήσεις του 60χρονου Ιταλού και «περίμεναν να κάνει αυτό το ένα λάθος». Τον Μάιο, ο Λα Πόρτα δεν κατάφερε να συγκρατήσει τον ενθουσιασμό του όταν η Νάπολη κέρδισε τον πρώτο της τίτλο στη Serie A μετά από 33 χρόνια. Η αστυνομία τον διέκρινε στη φωτογραφία που τραβήχτηκε έξω από ένα εστιατόριο της Κέρκυρας ανάμεσα σε οπαδούς της ομάδας να φορά ένα καπέλο του μπέιζμπολ και να κουνάει ένα πανό με τα γαλανόλευκα χρώματα της ομάδας. Οι ερευνητές ήξεραν ότι είχαν εντοπίσει τον άνθρωπό τους και τον ακολούθησαν στην Ελλάδα. Με λίγη βοήθεια από τους Ελληνες συναδέλφους τους, τον συνέλαβαν την Παρασκευή. ",False
newsbomb.gr,https://www.kathimerini.gr/society/562555405/epaggelma-diacheiristis-airbnb/,,Επάγγελμα διαχειριστής Airbnb,2023-08-07T11:43:44+03:00,Μαριάννα Κακαουνάκη,"Ο φούρνος ως θέρμανση, ο φαντάρος με τα άπλυτα και άλλες ιστορίες τρέλας από την αγορά της βραχυχρόνιας μίσθωσης Πρωτομπήκε στην πλατφόρμα της Airbnb πριν από δέκα χρόνια, αρχικά ως ταξιδιώτης. Είχε καταφέρει να μείνει στο Μαϊάμι στο ρετιρέ ενός νεαρού τραπεζίτη σε ουρανοξύστη και είχε ενθουσιαστεί. Oταν επέστρεψε και είδε πως η πλατφόρμα ήταν ανοικτή και στην Ελλάδα, έβαλε το εξοχικό της οικογένειάς του στα Βασιλικά Ζακύνθου. Οι γονείς του το έμαθαν πολύ αργότερα, όταν προγραμμάτιζαν να φιλοξενήσουν φίλους κι εκείνος τους ενημέρωσε πως ήταν νοικιασμένο. «Δεν τρελάθηκαν με την ιδέα, αλλά το αποδέχτηκαν όταν είδαν ότι ήταν ένα βοήθημα για την οικογένεια εν μέσω της οικονομικής κρίσης», λέει ο Στράτος Ζαφειριάδης στην «Κ». Τότε, ό,τι έμπαινε στον λογαριασμό τους ήταν καθαρό κέρδος. Δεν είχες την υποχρέωση να το δηλώσεις κάπου, άρα δεν είχες καμία φορολογική επιβάρυνση – ο Στράτος επίσης τα έκανε όλα μόνος του. Καθάριζε και υποδεχόταν τους επισκέπτες. Δεν είχε τα έξοδα που έχει πλέον ως διαχειριστής δέκα οικογενειακών ακινήτων στην πλατφόρμα. Εκείνο το διάστημα υπήρχαν στο ελληνικό δίκτυο της Αirbnb μόνο 720 «οικοδεσπότες». Τώρα έχουν ξεπεράσει τις 145.000. Το 2016, ο Στράτος αποφάσισε να δημιουργήσει στο Facebook μια ομάδα αποκλειστικά για τους Eλληνες οικοδεσπότες. Hδη είχαν αρχίσει κάποιοι να βλέπουν την Airbnb ως απειλή – κυρίως ξενοδόχοι. Δημοσιεύσεις εκείνο το διάστημα έκαναν λόγο για παράνομες μισθώσεις και παραοικονομία. Ο Στράτος ανέβαζε στη συγκεκριμένη ομάδα όποια επίσημη ενημέρωση έβρισκε, αλλά και τις εξελίξεις στο εξωτερικό, όπου η πλατφόρμα λειτουργούσε περισσότερα χρόνια και οι κυβερνήσεις είχαν καταλήξει σε ένα πλαίσιο λειτουργίας. Στο μεταξύ, τα ενεργά μέλη της ομάδας στο Facebook είχαν αρχίσει να μοιράζονται εμπειρίες και προβληματισμούς, ζητώντας συμβουλές. Το 2017, ήταν πλέον αδύνατον για τον Στράτο να διαχειριστεί μόνος του τη σελίδα και παρακάλεσε άλλους «οικοδεσπότες», με τους οποίους είχαν γίνει εν τω μεταξύ παρέα, να τον βοηθήσουν. Σήμερα, οκτώ άτομα διαχειρίζονται την ομάδα, που έχει ξεπεράσει τα 52.000 μέλη. «Οι ιστορίες που ακούμε στην κοινότητα, είναι αμέτρητες», τονίζει ο Στράτος. Τον περασμένο χειμώνα, σε ένα από τα ακίνητα ήρθε λογαριασμός ΔΕΗ 800 ευρώ – δεν ήταν από κλιματιστικό αλλά από τον φούρνο. Παρέμεινε ανοικτός, σε λειτουργία για τους δύο μήνες που ήταν νοικιασμένο, για να… ζεσταίνει την κουζίνα. Σε άλλο διαμέρισμα, εμφανίστηκε φαντάρος με 10 μεγάλες μαύρες σακούλες. Το είχε νοικιάσει για μία μόνο ημέρα με σκοπό να βάλει πλυντήρια. Του Στράτου τού έχει τύχει επισκέπτες να ζητήσουν αποζημίωση γιατί είδαν… φαντάσματα. Αλλοι έμπλεξαν όταν δέχτηκαν να γίνει παράταση εκτός πλατφόρμας και χρειάστηκε αστυνομία για να τους βγάλουν. Πέρα από τουρίστες συναντούν και ζευγάρια που βρίσκονται στα κρυφά (το καταλαβαίνουν όταν ζητούν να μην τους αφήσουν κριτική) ή προσφάτως διαζευγμένους. «Αυτοί, οι ψηφιακοί νομάδες και κυρίως οι Ελληνες του εξωτερικού που επέστρεψαν για να δουλέψουν από εδώ στα χρόνια της COVID μας έσωσαν την περίοδο που ο τουρισμός είχε κλείσει», σημειώνει η Ελισάβετ. Φιλόλογος στο επάγγελμα, σήμερα ασχολείται επαγγελματικά με τη διαχείριση 42 σπιτιών στην πλατφόρμα. Ξεκίνησε το 2017, όταν πρότεινε σε ένα φίλο της που ζούσε στο εξωτερικό να του ανεβάσει το διαμέρισμά του στην Αθήνα, το οποίο παρέμενε κλειστό. Σήμερα, δέκα από τα ακίνητά της ανήκουν σε ανθρώπους που εργάζονται στο εξωτερικό (η Airbnb ήταν η λύση ώστε όταν επιστρέφουν να μένουν εκεί). Είκοσι διαμερίσματα είναι Τούρκων που τα αγόρασαν μέσω του προγράμματος Golden Visa και τα υπόλοιπα είναι είτε επενδύσεις Ελλήνων είτε κατοικίες ανθρώπων που θέλουν να βγάλουν ένα έξτρα εισόδημα. «Μια αρχαιολόγος έφυγε σε μια ανασκαφή και “άνοιξε” το σπίτι της για 20 ημέρες. Με αυτά τα χρήματα ελπίζει πως θα πληρώσει τον ΕΝΦΙΑ». H διαδικτυακή κοινότητα των Ελλήνων που δραστηριοποιούνται ως «οικοδεσπότες» αριθμεί ήδη 52.000 μέλη. Η Ελισάβετ σε ένα τετράδιο σημειώνει το μηνιαίο πρόγραμμα για όλα της τα σπίτια και αναλαμβάνει τα πάντα και ό,τι απρόοπτο συμβεί. Την τελευταία εβδομάδα μόνο χρειάστηκε να βρει άκρη με τη ΔΕΗ επειδή είχε κοπεί το ρεύμα σε ένα διαμέρισμα, να επισκευάσει ένα πλυντήριο που είχε χαλάσει, να καθαρίσει η ίδια όταν τελευταία στιγμή μια καθαρίστρια δεν εμφανίστηκε. Το μόνο που κάνουν οι ιδιοκτήτες είναι να της δίνουν τον ΑΜΑ (αριθμό μητρώου) που χρειάζεται για να μπει το σπίτι στην πλατφόρμα, τα κλειδιά και το 10% από κάθε κράτηση – ως αμοιβή της. Επειδή όμως δεν έχει κάποια εταιρεία ή τρόπο να κόψει τιμολόγιο, τα χρήματά της, «μαύρα», της τα δίνουν είτε μετρητά όταν συγκεντρώνεται ένα ποσό ή της πληρώνουν κάποιον άσχετο, δικό της, λογαριασμό. Πάντως, σχεδόν καθημερινά απορρίπτει νέες προτάσεις συνεργασίας. «Ειδικά φέτος το καλοκαίρι, πολλοί επέστρεψαν στην πλατφόρμα ύστερα από ένα διάλειμμα τα χρόνια της COVID. Ο ανταγωνισμός πλέον είναι τεράστιος», υπογραμμίζει. «Υπάρχουν περιοχές που δεν τραβάνε, οι τιμές εκεί είναι αναγκαστικά πολύ χαμηλές. Εξηγώ στους ιδιοκτήτες πως με τη φορολογία, τα έξοδα καθαριότητας και το δικό μου ποσοστό, απλά δεν αξίζει». O μεγαλύτερος πονοκέφαλος, συμφωνούν η Ελισάβετ, o Στράτος, αλλά και δεκάδες μέλη που παραπονιούνται καθημερινά στην ομάδα γι’ αυτό το θέμα, είναι η καθαριότητα. «Η χρέωση είναι πλέον πολύ υψηλή, μπορεί να φτάσει και 20 ευρώ την ώρα στα νησιά και πάλι δεν βρίσκεις κόσμο. Αναλαμβάνουν πολλά σπίτια, τα ξεπετάνε ή συχνά δεν εμφανίζονται και μένεις ξεκρέμαστος», εξηγούν. Αυτή τη δυσκολία αντιμετώπιζε το 2019 στην Αθήνα ο ιδιοκτήτης έξι διαμερισμάτων και όταν το συζήτησε με τον Στέλιο, ο οποίος δούλευε τότε σε ένα κέντρο αισθητικής κάνοντας μασάζ, εκείνος πρότεινε να το κάνει ο ίδιος για έξτρα εισόδημα. Εκτοτε, έχει μπει σε διαμερίσματα που τα είχαν αφήσει πεντακάθαρα και άλλα όμως που ντρέπεται να πει τι έβρισκε μέσα. «Το χειρότερο ήταν όταν το νοίκιαζαν, υποτίθεται, δύο άτομα και καταλάβαινα πως είχαν κάνει πάρτι 100 ατόμων. Εστελνα φωτογραφίες, ο ιδιοκτήτης διαπραγματευόταν αποζημίωση, αλλά εγώ έπρεπε να το καθαρίσω». Ο ίδιος χρέωνε 35 ευρώ για να προετοιμάζει το σπίτι για κάθε κράτηση. Μέσα σε αυτή την τιμή, καθάριζε το ακίνητο, έπλενε και σιδέρωνε τα σεντόνια. Πολλές φορές χρειαζόταν να τα πάρει σπίτι του για να προλάβει ώστε να είναι όλα έτοιμα για τους επόμενους επισκέπτες. «Διεκδίκησα καλύτερα χρήματα, όμως δεν συμφωνήσαμε, οπότε αποφάσισα ότι δεν άξιζε τον κόπο και το άφησα», εξηγεί. Συνεχίζει να ασχολείται με την πλατφόρμα, όμως με άλλο ρόλο. Κάνοντας το κανονικό του επάγγελμα: μασάζ. Ο ίδιος παίρνει 40 ευρώ και ο ιδιοκτήτης χρεώνει 60 ευρώ στον επισκέπτη. Είναι μία από τις πολλές υπηρεσίες που πλέον προσφέρουν. «Το να διαφέρεις είναι το κλειδί για την επιτυχία», έγραψε πρόσφατα ένα μέλος της ομάδας στο Facebook σε ανάρτησή του. Πέρα από την επαγγελματική πλέον ενασχόληση πολλών «οικοδεσποτών» ο Στράτος Ζαφειριάδης θεωρεί πως δημιουργήθηκε ανάγκη για πολλούς νέους κλάδους (οδηγοί, συνεργεία ανακαινίσεων, λογιστές, συνεργεία καθαρισμού) ενώ παράλληλα ολόκληρες γειτονιές έχουν μεταμορφωθεί προς το καλύτερο. Δίνει ως παράδειγμα το Κουκάκι: «Ανοιξαν τόσα όμορφα μαγαζιά, ανακαινίστηκαν διαμερίσματα που ήταν κλειδωμένα για χρόνια. Αυτό μόνο καλό μπορεί να είναι», τονίζει. Σύμφωνα με στοιχεία της Airbnb, μέσα σε ένα χρόνο (το 2015) το Κουκάκι είχε αύξηση στις κρατήσεις 800%. Αντίστοιχες αυξήσεις και σε άλλες γειτονιές είχαν ως αποτέλεσμα τα λιγοστά διαθέσιμα σπίτια για μακροχρόνια μίσθωση να είναι απλησίαστα. «Το καταλαβαίνω· όμως, υπάρχουν άλλες γειτονιές στην Αττική όπου μπορεί να βρει κανείς σπίτι, δεν είναι αναγκαστικό να μείνουν όλοι στο Κουκάκι ή στο Παγκράτι», απαντά.  Οι αντιδράσεις που προέκυψαν σε πολλές πολυκατοικίες έφτασαν μέχρι τις αίθουσες δικαστηρίου. Η δικηγόρος Δάφνη Μπατσαρά ανέλαβε την εκπροσώπηση ενός «οικοδεσπότη» διαμερίσματος στην πλατεία Βικτωρίας, σε μία από τις πρώτες αγωγές. «Οι υπόλοιποι ιδιοκτήτες επέμειναν πως δούλευε το διαμέρισμα σαν πανσιόν, κάτι που απαγορεύεται από καταστατικό της πολυκατοικίας που είχε συνταχτεί το 1960. Iσχυρίζονταν ότι η συχνή χρήση καταστρέφει το ασανσέρ αλλά και πως το να κυκλοφορούν τα κλειδιά της εισόδου μεταξύ αγνώστων είναι επικίνδυνο». Ο δικαστής έκρινε υπέρ της χρήσης Airbnb, πως πρόκειται για αστική μίσθωση (λέγοντας, μεταξύ άλλων, ότι το ασανσέρ χρησιμοποιείται αντίστοιχα και από γραφεία που λειτουργούσαν στην πολυκατοικία, αλλά και πως δεν τίθεται θέμα ασφάλειας αφού η κλειδαριά της κεντρικής εισόδου δεν είναι ασφαλείας σε μια ήδη «δύσκολη» γειτονιά).  Η απόφαση εκείνη είχε δώσει ανάσα στους «οικοδεσπότες» που εμπλέκονται σε αντίστοιχες διενέξεις (δικαστικές και μη), αλλά μέσα στον ίδιο χρόνο βγήκαν άλλες δύο, αντίθετες, αποφάσεις. «Η μία αφορούσε διαμέρισμα σε συγκρότημα στη Χαλκιδική, όπου ο ιδιοκτήτης ύστερα από συμβουλή λογιστή –και χωρίς να απαιτείται– είχε εκδώσει σήμα του ΕΟΤ και άρα κρίθηκε ως επαγγελματική μίσθωση που από το καταστατικό του συγκροτήματος απαγορευόταν. Στη δεύτερη περίπτωση, στο Ναύπλιο, οι ιδιοκτήτες δεν είχαν τη δυνατότητα να παρευρεθούν στο δικαστήριο, δικάστηκαν ερήμην και έχασαν», σημειώνει η κ. Μπατσαρά, η οποία επιμένει ότι θα πρέπει να κριθεί μια τέτοια υπόθεση στον Aρειο Πάγο, ώστε να λήξει αυτό το θέμα.  Oσον αφορά τα νέα μέτρα που ακούγεται ότι θα επιβάλει η κυβέρνηση –μεταξύ άλλων, διαχωρισμός επαγγελματιών και ιδιωτών που έχουν μέχρι δύο ακίνητα ή ανώτατο όριο ημερών, κατά τις οποίες θα μπορεί να διατίθεται ετησίως ένα ακίνητο– η δικηγόρος είναι επιφυλακτική, καθώς όπως λέει κατά καιρούς προαναγγέλλουν οι εκάστοτε κυβερνήσεις διάφορους περιορισμούς, που ωστόσο τελικά δεν εφαρμόζονται. Πάντως η ίδια εκπροσωπεί δύο εταιρείες που έχουν ολόκληρες πολυκατοικίες με διαμερίσματα που διατίθενται στην Airbnb και πριν από έξι μήνες κλήθηκαν από τον Δήμο Αθηναίων να πληρώσουν τέλη παρεπιδημούντων (0,5% επί του τζίρου) σαν να ήταν ξενοδοχεία και μάλιστα αναδρομικά σε βάθος πενταετίας. «Αυτά τα τέλη αφορούν ξενοδοχεία, τα οποία με τη σειρά τους περνούν το κόστος στον πελάτη. Αυτό όμως δεν συμβαίνει στην περίπτωση των πελατών μου. Ενας επιχειρηματίας πρέπει να είναι σε θέση να γνωρίζει τι κόστος θα έχει και να προγραμματίζει ανάλογα», υπογραμμίζει.  Και οι δύο υποθέσεις έχουν συζητηθεί στο διοικητικό δικαστήριο (γνωρίζει πως υπάρχουν και άλλες), αλλά μέχρι να βγουν οι αποφάσεις και όσο εκκρεμούν οι βεβαιωμένες οφειλές, οι πελάτες της δεν μπορούν να βγάλουν φορολογική ενημερότητα. «Πρόκειται για μια αυθαίρετη απόφαση, αφού ο ισχύων νόμος είναι σαφής. Μπορείς να εκμεταλλευθείς το ακίνητό σου με βραχυχρόνια αστική μίσθωση», επιμένει. Τονίζει, βέβαια, πως αυτό ισχύει εφόσον το μόνο που παρέχεται είναι διαμέρισμα και κλινοσκεπάσματα. «Από τη στιγμή που δίνεται οποιαδήποτε άλλη παροχή με αποδοχές, τότε φεύγουμε από την αστική μίσθωση και ο νόμος δεν σε καλύπτει».  Παρότι στις υποθέσεις που αναλαμβάνει «υποστηρίζει» την Airbnb, συμφωνεί πως πρέπει να υπάρχει έλεγχος, αλλά και μέτρα. «Θα πρέπει, όμως, πρώτα να γίνει μια πραγματική, ουσιαστική διαβούλευση με τους εμπλεκομένους. Κάτι που μέχρι στιγμής δεν έχει γίνει», καταλήγει.  ",True
newsbomb.gr,https://www.kathimerini.gr/society/562557151/thessaloniki-peripoy-300-skeyasmata-leipoyn-apo-ta-farmakeia-symfona-me-ton-fsth/,,"Θεσσαλονίκη: Περίπου 300 σκευάσματα λείπουν από τα φαρμακεία, σύμφωνα με τον ΦΣΘ",2023-08-07T11:33:24+03:00,Newsroom,"Ανησυχία ότι η κατάσταση θα δυσκολέψει λόγω του καλοκαιριού, καθώς υπάρχει κίνδυνος τα αποθέματα να μην επαρκούν Περίπου 300 σκευάσματα για τον σακχαρώδη διαβήτη, την υπέρταση, την καρδιά, το αναπνευστικό, αλλά και αντιβιοτικά και αντιφλεγμονώδη λείπουν αυτή τη στιγμή από τα ράφια των φαρμακείων, σύμφωνα με τον Φαρμακευτικό Σύλλογο Θεσσαλονίκης (ΦΣΘ), ο οποίος εκφράζει ανησυχία ότι η κατάσταση θα δυσκολέψει καθώς λόγω του καλοκαιριού, οι εταιρείες κλείνουν για διακοπές και είναι ορατός ο κίνδυνος τα αποθέματα που υπάρχουν να μην επαρκούν για να καλύψουν τις ανάγκες. «Οι ελλείψεις φαρμάκων είναι ένα χρόνιο πρόβλημα που αφορά κατά κύριο λόγο σκευάσματα πολυεθνικών εταιρειών, τα οποία πωλούνται στη χώρα μας σε τιμές πολύ πιο χαμηλές σε σύγκριση με το εξωτερικό, γεγονός που αυξάνει κατακόρυφα το εξαγωγικό ενδιαφέρον τους. Αποτέλεσμα είναι να εξάγονται σε άλλες χώρες με στόχο το κέρδος, αφήνοντας ακάλυπτους τους Έλληνες ασθενείς και θέτοντας σε κίνδυνο τη δημόσια υγεία. Δυστυχώς κάποιοι επιμένουν να ξεχνούν ότι το φάρμακο δεν είναι εμπόρευμα, αλλά αγαθό. Αυτός, άλλωστε, είναι και ο λόγος που η τιμολόγησή του δεν ακολουθεί τους κανόνες της αγοράς», επισημαίνει σε σημερινή του ανακοίνωση ο ΦΣΘ. Παράλληλα τονίζει ότι «μικρή ανάσα έδωσε η πρόσφατη απόφαση του ΕΟΦ για απαγόρευση εξαγωγών άνω των 200 φαρμάκων, η οποία οδήγησε και σε έντονη αντιπαράθεση μεταξύ φαρμακαποθηκάριων και φαρμακοποιών. Πιστεύουμε ότι η απαγόρευση εξαγωγών πρέπει να επεκταθεί και σε άλλα φάρμακα, ενώ αναφορικά με το κλείσιμο των εταιρειών για την περίοδο του καλοκαιριού, θα μπορούσε να γίνεται με τέτοιο τρόπο ώστε να μην διαταράσσεται η ομαλή προμήθεια των φαρμακαποθηκών και κατ’ επέκταση των φαρμακείων». Ο ΦΣΘ έχει προτείνει λύσεις όπως η απαγόρευση παράλληλων εξαγωγών για διάστημα μεγαλύτερο του ενός έτους, η ουσιαστική διεξαγωγή ελέγχων από τις αρχές, η καλύτερη διαχείριση των αποθεμάτων και η δημιουργία ενός παρατηρητηρίου ελλείψεων με καθημερινή ενημέρωση για την κατάσταση που επικρατεί, σε συνεργασία με τον Πανελλήνιο Φαρμακευτικό Σύλλογο και τους Συνεταιρισμούς Φαρμακοποιών, αλλά κυρίως με τα φαρμακεία. «Οι πρόσφατες ανακοινώσεις του υπουργείου Υγείας για επιβολή ηλεκτρονικής διαδικασίας δήλωσης αποθεμάτων εκ μέρους των φαρμακαποθηκών είναι προς τη σωστή κατεύθυνση, εφόσον υλοποιηθεί. Στόχος όλων μας οφείλει να είναι η διασφάλιση της πρόσβασης των ασθενών στο αναγκαίο για τη θεραπεία τους φάρμακο, τη στιγμή που το χρειάζονται και η προστασία της δημόσιας υγείας» καταλήγει ο ΦΣΘ. ",False
newsbomb.gr,https://www.kathimerini.gr/society/562557124/i-toyrkia-exagei-drones-sti-saoydiki-aravia/,,Η Τουρκία εξάγει drones στη Σαουδική Αραβία,2023-08-07T11:21:47+03:00,Newsroom,"Τι προβλέπει η συμφωνία των 7 δισ. ευρώ Η Σαουδική Αραβία υπέγραψε στρατηγική συμφωνία με την τουρκική αμυντική βιομηχανία Baykar Tech για την παραγωγή στο βασίλειο τηλεκατευθυνόμενων μη επανδρωμένων αεροσκαφών, έκανε γνωστό η κρατική εταιρεία Saudi Arabian Military Industries (SAMI) μέσω των social media. Η συμφωνία θα «μεγεθύνει τον ρόλο της SAMI στην υποστήριξη της εθνικής αμυντικής βιομηχανίας και στην ενίσχυση των δυνατοτήτων μας», τόνισε η κρατική επιχείρηση. Τον Ιούλιο, το Ριάντ έκλεισε συμφωνία για την αγορά τουρκικών UAVs. Επρόκειτο για τη μεγαλύτερη σύμβαση στην ιστορία για την τουρκική αμυντική βιομηχανία. Η αξία της αναμένεται να φθάσει τα 5 ως 7 δισεκατομμύρια δολάρια. Οι επενδύσεις και ευρύτερα η χρηματοδότηση από μοναρχίες του Κόλπου συνέβαλαν να αμβλυνθεί η πίεση στην τουρκική οικονομία και στα συναλλαγματικά της αποθέματα από το 2021, όταν η Άγκυρα ανέλαβε διπλωματικές πρωτοβουλίες για να αποκαταστήσει τις σχέσεις της με τη Σαουδική Αραβία και τα Ηνωμένα Αραβικά Εμιράτα. Η Τουρκία βρισκόταν σε διένεξη με αυτές τις δυο χώρες για πάνω από μια δεκαετία, κυρίως εξαιτίας του ότι η Άγκυρα στήριξε ισλαμιστικά κινήματα κατά τη διάρκεια της λεγόμενης αραβικής άνοιξης, κι η ένταση κορυφώθηκε όταν δολοφονήθηκε ο σαουδάραβας αρθρογράφος της εφημερίδας Washington Post Τζαμάλ Κασόγκι στο προξενείο της Σαουδικής Αραβίας στην Κωνσταντινούπολη το 2018.   ",False
newsbomb.gr,https://www.kathimerini.gr/society/562557130/rethymno-synelifthi-57chronos-gia-apopeira-anthropoktonias/,,Ρέθυμνο: Συνελήφθη 57χρονος για απόπειρα ανθρωποκτονίας,2023-08-07T11:14:19+03:00,Newsroom,"Πρόκειται για υπόθεση απόπειρας ανθρωποκτονίας τα ξημερώματα της περασμένης Δευτέρας, όταν άγνωστος άνδρας μπήκε σε καφενείο στην Αξό Μυλοποτάμου και πυροβόλησε τον 50χρονο ιδιοκτήτη τραυματίζοντάς τον σοβαρά. Συνελήφθη, από αστυνομικούς της Υποδιεύθυνσης Ασφαλείας Ρεθύμνου, 57χρονος Έλληνας, σε βάρος του οποίου εκκρεμούσε ένταλμα σύλληψης. Ειδικότερα, χθες το μεσημέρι συνελήφθη ο 57χρονος κατόπιν εντάλματος σύλληψης της ανακρίτριας Ρεθύμνου, για απόπειρα ανθρωποκτονίας και για παραβάσεις της νομοθεσίας περί όπλων, πράξεις που έλαβαν χώρα στις 31-07-2023 σε περιοχή του Δήμου Μυλοποτάμου, συγκεκριμένα στην Αξό. Πρόκειται για υπόθεση απόπειρας ανθρωποκτονίας τα ξημερώματα της περασμένης Δευτέρας, όταν άγνωστος άνδρας μπήκε σε καφενείο στην Αξό Μυλοποτάμου και πυροβόλησε τον 50χρονο ιδιοκτήτη τραυματίζοντάς τον σοβαρά. Επίσης, τραυματίστηκε ελαφρά ακόμη ένας άνδρας, 57 ετών, υπάλληλος του καφενείου. Σύμφωνα με πληροφορίες του ΑΠΕ, οι δύο άνδρες, για μεγάλο χρονικό διάστημα, είχαν διαφωνίες και αντιδικίες για επαγγελματικούς λόγους, καθώς διατηρούν γειτονικά καταστήματα εστίασης στην πλατεία του χωριού. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562555375/poy-den-petyche-i-prolipsi-sta-dasi/,,Πού (δεν) πέτυχε η πρόληψη στα δάση,2023-08-07T10:50:12+03:00,Γιώργος Λιάλιος,"Ο διευθυντής Δασών του υπ. Περιβάλλοντος εξηγεί τα επιτεύγματα, αλλά και τα κενά του μεγάλου προγράμματος «Antinero» Τις προηγούμενες δεκαετίες, οι δασικές υπηρεσίες «αποψιλώθηκαν» από προσωπικό –καθώς δεν αντικαθίσταντο όσοι έβγαιναν σε σύνταξη–, ενώ οι πιστώσεις που δίνονταν για την υλοποίηση αντιπυρικών μελετών ή μελετών διαχείρισης δασών ήταν σχεδόν μηδαμινές. Το πρόγραμμα «Antinero» του υπουργείου Περιβάλλοντος έδωσε για πρώτη φορά από το 2022 σημαντικούς πόρους για έργα πρόληψης και μάλιστα κατά κύριο λόγο με βάση μελέτες των δασαρχείων. Πώς αποτιμάται όμως η εφαρμογή του; Eπιασαν τόπο οι πόροι ή υπήρξαν αστοχίες; Και τι θα γίνει όταν οι πόροι του Ταμείου Ανάκαμψης τελειώσουν; «Είναι αλήθεια ότι τα προηγούμενα χρόνια οι πόροι που δίνονταν στις δασικές υπηρεσίες ήταν ελάχιστοι σε σχέση με τις ανάγκες», εκτιμά ο κ. Βαγγέλης Γκουντούφας, γενικός διευθυντής Δασών και Δασικού Περιβάλλοντος του υπουργείου Περιβάλλοντος. «Με άλλα λόγια δίνονταν κατά μέσον όρο 20.000-30.000 ευρώ ετησίως για καθεμία από τις 103 δασικές υπηρεσίες, ένα ποσό πολύ μικρό σε σχέση με τις πραγματικές ανάγκες». Μετά την καταστροφική πυρκαγιά στη βόρεια Εύβοια, η κυβέρνηση ξεκίνησε την υλοποίηση ενός προγράμματος που ονομάστηκε «Antinero» και χρηματοδοτήθηκε από το Ταμείο Ανάκαμψης. Μέχρι στιγμής έχουν πραγματοποιηθεί τρία προγράμματα: το πρώτο περιλάμβανε 20 συμβάσεις με προϋπολογισμό 31,8 εκατ. ευρώ, ξεκίνησε τον Μάιο του 2022 και ολοκληρώθηκε τον Νοέμβριο της ίδιας χρονιάς. Το δεύτερο αφορούσε 11 συμβάσεις με προϋπολογισμό 17,1 εκατ. ευρώ, ξεκίνησε τον Αύγουστο του 2022 και ολοκληρώθηκε στο μεγαλύτερο μέρος του τον φετινό Απρίλιο (εκτός από κάποιες μεμονωμένες περιπτώσεις που ολοκληρώνονται αυτή την περίοδο). Τέλος, η τρίτη φάση του προγράμματος περιλαμβάνει 45 συμβάσεις με προϋπολογισμό 83,2 εκατ. ευρώ, ξεκίνησε τον φετινό Ιούνιο και θα ολοκληρωθεί στο τέλος του έτους. Ποια είναι τα θετικά του προγράμματος αυτού και ποιοι στόχοι του δεν επιτεύχθηκαν; «Με τα έργα του «Antinero» απομακρύνθηκε κρίσιμη δασική ύλη, αυτό που ονομάζουμε “υπόροφος” των δασών, ώστε να μειώσουμε τις πιθανότητες μια έρπουσα πυρκαγιά να μετατραπεί σε επικόρυφη και να εξελιχθεί σε μεγα-πυρκαγιά», εξηγεί ο κ. Γκουντούφας. «Υπάρχουν περιπτώσεις που τα έργα αυτά έσωσαν την κατάσταση: για παράδειγμα, πέρυσι στα Μέγαρα και φέτος στη Μάνδρα και στη Νέα Ερυθραία ξεκίνησε πυρκαγιά αλλά χάρη στον καθαρισμό περιορίστηκε στο έδαφος, την πρόλαβε η Πυροσβεστική και την έσβησε. Μια άλλη ωφέλεια του «Antinero» ήταν ότι συντηρήθηκε το δασικό οδικό δίκτυο ώστε να μπορούν να το χρησιμοποιούν οι επίγειες δυνάμεις και καθαρίστηκαν 3.000 χλμ. αντιπυρικών ζωνών. Εδώ πρέπει όμως να καταρρίψουμε μερικούς μύθους», λέει ο κ. Γκουντούφας. «Κατά πρώτον, έχουμε από τα πιο πυκνά δασικά οδικά δίκτυα, όχι μόνο σε ευρωπαϊκό αλλά και σε παγκόσμιο επίπεδο (περίπου 80.000 χλμ.). Κατά δεύτερον, οι αντιπυρικές ζώνες δεν σταματούν τις φωτιές. Θυμίζω ότι το 2021 η φωτιά στη Βαρυμπόμπη διέσχισε την εθνική οδό με έναν ασθενή άνεμο, ενώ φέτος στη Ρόδο πέρασε πάνω από ένα ρέμα, με κοίτη έως και 430 μέτρα. Ο ρόλος τους είναι να μειώσουν την ένταση της εξάπλωσης, να “κατεβάσουν” τη φλόγα ώστε να δώσουν χρόνο στα επίγεια και εναέρια μέσα να δράσουν». 32.500 χλμ. δασικoύ οδικού δικτύου συντηρήθηκαν στο πλαίσιο του προγράμματος «Antinero», ώστε να μπορούν να το χρησιμοποιούν οι επίγειες δυνάμεις. Καθαρίστηκαν 3.000 χλμ. αντιπυρικών ζωνών. 39 επικίνδυνες περιοχές έχουν καθοριστεί και γι’ αυτές έχουν προκηρυχθεί ειδικά αντιπυρικά σχέδια προϋπολογισμού 8 εκατ. ευρώ. Οι περιοχές επελέγησαν με βάση τα στοιχεία της Πυροσβεστικής. Εκεί όπου το «Antinero» απέτυχε ήταν στην προσπάθειά του να κάνει τους καθαρισμούς δασών αυτοχρηματοδοτούμενους (σύμφωνα με τις εξαγγελίες του υπουργείου Περιβάλλοντος, είχε ζητηθεί από τους αναδόχους να βρουν τρόπους οικονομικής αξιοποίησης της βιομάζας). «Δεν υπήρχε ενδιαφέρον και οι αποστάσεις (σ.σ. στις οποίες πρέπει να μεταφερθεί η βιομάζα, μέχρι κάποια μονάδα) είναι αποτρεπτικές οικονομικά, ιδίως στη Νότια Ελλάδα. Τι θα μπορούσε να γίνει; Μια ιδέα θα μπορούσε να είναι να διατίθεται σε εταιρείες που παράγουν προϊόντα ξύλου ή άλλα προϊόντα από βιομάζα, με την υποχρέωση να μειωθεί η τελική τιμή του προϊόντος και να αναγράφεται ότι η πρώτη ύλη προήλθε από καθαρισμούς. Η ηγεσία του υπουργείου Περιβάλλοντος αναζητάει τρόπους αξιοποίησης της βιομάζας και θα υπάρξουν σχετικές ανακοινώσεις το φθινόπωρο». Μια δεύτερη σοβαρή κριτική που υπήρξε για το «Antinero» (και το ΤΑΙΠΕΔ, που ανέλαβε να αναθέσει τις μελέτες) είναι ότι δεν προχώρησε με ανοιχτούς διαγωνισμούς αλλά με μια κλειστή διαδικασία. «Τα έργα αντιπυρικής προστασίας έχουν επείγοντα χαρακτήρα. Αν προχωρούσαμε με ανοιχτό διαγωνισμό, μπορεί να καταλήγαμε σε έναν κύκλο ατέρμονων δικαστικών προσφυγών. Το ΤΑΙΠΕΔ καλεί σε κάθε πρόσκληση 8-12 εταιρείες – έχει κληθεί το σύνολο των εταιρειών και φορέων που είναι εγγεγραμμένα στο μητρώο έργων πρασίνου, αντίστοιχης τάξης πτυχίου. Δεν υπάρχει θέμα διαφάνειας – αποδεικνύεται από το γεγονός ότι δεν είχαμε καμία διοικητική ή δικαστική προσφυγή», εκτιμά ο κ. Γκουντούφας. Το «Antinero» επισήμως λήγει σε ένα έτος. Τι θα γίνει μετά; «Η κυβέρνηση αποφάσισε να διαθέσει ανάλογες πιστώσεις έως και το 2025, ώστε να δώσει χρόνο να προετοιμαστεί μια άλλη λύση. Hδη ζητήσαμε από τις δασικές υπηρεσίες να στείλουν έως τα τέλη Σεπτεμβρίου τον σχεδιασμό τους για την αντιπυρική περίοδο του 2024, για να δούμε τι θα δρομολογηθεί. Επίσης, εντάξαμε στο νέο ΕΣΠΑ 2021-2027 έργα 60 εκατ. για πρόληψη δασικών πυρκαγιών». Οι πυρκαγιές των τελευταίων ετών, με τραγικότερο παράδειγμα το Μάτι, ανέδειξαν την ανάγκη για μια διαφορετική προσέγγιση στις περιοχές όπου υπάρχει «μείξη» δάσους και άλλων χρήσεων (κατοικίες, τουριστικές εγκαταστάσεις κ.λπ.). «Πλέον έχουμε τα εργαλεία να τις εντοπίσουμε. Εχει κυρωθεί το 90% των δασικών χαρτών όλης της χώρας (το υπόλοιπο είναι αντιρρήσεις επί του χαρακτήρα ή οι λεγόμενες οικιστικές πυκνώσεις). Επιπλέον, χάρη στο «Antinero» έχουμε οριστικούς αναδόχους για αντιπυρικά σχέδια για τις 39 πιο επικίνδυνες περιοχές (προϋπολογισμού 8 εκατ. ευρώ). Οι περιοχές επελέγησαν με βάση τα στοιχεία της Πυροσβεστικής – οι μελέτες θα αφορούν το σύνολο μιας περιοχής και θα εντοπίσουν τα έργα που πρέπει να υλοποιηθούν και τις πιο κρίσιμες ζώνες. Μέσω του «Antinero» δοκιμάζουμε και καινούργια πράγματα, για παράδειγμα στο Σέιχ Σου θα γίνει εμπλουτισμός του δάσους και αντικατάσταση κωνοφόρων με πλατύφυλλα (όπως πλατάνια, βελανιδιές, κουτσουπιές, χαρουπιές) για να έχουμε καλύτερη συμπεριφορά του οικοσυστήματος σε περίπτωση πυρκαγιάς». Ως προερχόμενος και ο ίδιος από τη «μάχιμη» δασική υπηρεσία, ο κ. Γκουντούφας ζητάει να κλείσει η συζήτησή μας με μια αναφορά στη στελέχωση των δασαρχείων. «Ολα όσα λέμε προϋποθέτουν μια ισχυρή δασική υπηρεσία. Ηδη έγινε ο διαγωνισμός ΑΣΕΠ για την πρόσληψη 200 δασολόγων και 200 δασοπόνων και ο στόχος μας είναι να βρίσκονται στις θέσεις τους στις αρχές του 2024. Προβλέπονται ακόμη 50 θέσεις δασοφυλάκων και 50 διοικητικών υπαλλήλων, όπου στόχος μας είναι να βγει η προκήρυξη τον Οκτώβριο. Θα είναι ένα πολύ σημαντικό πρώτο βήμα». 32.500 χλμ. δασικoύ οδικού δικτύου συντηρήθηκαν στο πλαίσιο του προγράμματος «Antinero», ώστε να μπορούν να το χρησιμοποιούν οι επίγειες δυνάμεις.  Καθαρίστηκαν 3.000 χλμ. αντιπυρικών ζωνών. 39 επικίνδυνες περιοχές έχουν καθοριστεί και γι’ αυτές έχουν προκηρυχθεί ειδικά αντιπυρικά σχέδια προϋπολογισμού 8 εκατ. ευρώ. Οι περιοχές επελέγησαν με βάση τα στοιχεία της Πυροσβεστικής. ",False
newsbomb.gr,https://www.kathimerini.gr/society/562557010/agios-stefanos-sto-aytoforo-o-87chronos-poy-katigoreitai-gia-emprismo-apo-prothesi/,,Αγιος Στέφανος: Στο Αυτόφωρο ο 87χρονος που κατηγορείται για εμπρησμό από πρόθεση,2023-08-07T08:25:29+03:00,Newsroom,"Ο ηλικιωμένος, όπως έγινε γνωστό από αστυνομικές πηγές, κατά την εξέτασή του, δήλωσε ότι ήθελε να καθαρίσει τον χώρο από τα ξερά χόρτα. Από το Τριμελές Αυτόφωρο Πλημμελειοδικείο Αθηνών αναμένεται να δικαστεί σήμερα, Δευτέρα 7 Αυγούστου ο 87χρονος στον οποίο ασκήθηκε ποινική δίωξη για εμπρησμό από πρόθεση, στην πλημμεληματική του μορφή και κρατείται στο Αστυνομικό Τμήμα Διονύσου. Ο ηλικιωμένος, όπως έγινε γνωστό από αστυνομικές πηγές, κατά την εξέτασή του, δήλωσε ότι ήθελε να καθαρίσει τον χώρο από τα ξερά χόρτα. Οπως αναφέρει η ΕΡΤ, την αποκάλυψη του θέματος έκανε ο Υπουργός Κλιματικής Κρίσης και Πολιτικής Προστασίας Βασίλης Κικίλιας, ο οποίος ανέφερε ότι η ΕΛ.ΑΣ. τον συνέλαβε επ’ αυτοφώρω να κουβαλά μπιτόνια με βενζίνη και εύφλεκτα υλικά στον Άγιο Στέφανο Αττικής. Μάλιστα, όπως είπε ο κ. Κικίλιας, ο 87χρονος πρόλαβε να βάλει φωτιά, η οποία δεν πρόλαβε να επεκταθεί. Ο 87χρονος, σύμφωνα με την Αστυνομία, έγινε αντιληπτός από έναν 39χρονο κάτοικο της περιοχής, την ώρα που προσπαθούσε να βάλει φωτιά με εύφλεκτο υγρό σε ξερά χόρτα, στην οδό Ηρώων Πολυτεχνείου. Αμέσως ο 39χρονος ειδοποίησε την Άμεση Δράση και λίγα λεπτά αργότερα ο ηλικιωμένος συνελήφθη από αστυνομικούς της Ομάδας ΔΙΑΣ που έσπευσαν στο σημείο. Πηγή: ΕΡΤ ",False
newsbomb.gr,https://www.kathimerini.gr/society/562556995/stratiotiki-thiteia-eykairies-kai-provlimatismoi/,,Στρατιωτική θητεία: «Ευκαιρίες» και προβληματισμοί,2023-08-07T08:14:39+03:00,Σταύρος Ιωαννίδης,"Στόχος του υπουργείου Εθνικής Άμυνας με τις αλλαγές που προωθεί, είναι η αξιοποίηση της στρατιωτικής θητείας για την ανάπτυξη ψηφιακών δεξιοτήτων και τη διασύνδεση με την αγορά εργασίας Το πρόγραμμα «Θητεία – Ευκαιρία» που προωθεί το υπουργείο Εθνικής Άμυνας επιχειρεί να εκσυγχρονίζει τον θεσμό ακολουθώντας το παράδειγμα άλλων κρατών με υποχρεωτική στρατιωτική θητεία, όπως η Φινλανδία και το Ισραήλ.  Οι συζητήσεις όμως, δεν αγγίζουν το κρίσιμο και ιδιαίτερα πολύπλοκο ζήτημα της διάρκειας της στρατιωτικής θητείας. Άλλωστε, έχουν περάσει μόλις δύο χρόνια από την τελευταία σημαντική μεταρρύθμιση, η οποία, όπως επισημαίνουν  ανώτατες στρατιωτικές πηγές δεν αποδίδει τα προσδοκώμενα αποτελέσματα. Το σύστημα που ισχύει σήμερα προβλέπει θητεία δύο ταχυτήτων, ανάλογα με την περιοχή ή τη Μονάδα στην οποία υπηρετεί ο οπλίτης. Τον Μάιο του 2021 με ΚΥΑ των υπουργείων Οικονομικών και Εθνικής Άμυνας η διάρκεια της θητείας ορίστηκε στους δώδεκα μήνες για όσους υπηρετούν στα αστικά κέντρα και την ενδοχώρα και μειώθηκε στους εννέα για όσους επιλέγουν να εκπληρώσουν τις στρατιωτικές τους υποχρεώσεις στον Έβρο, τα νησιά του Βόρειου και Ανατολικού Αιγαίου, την Κύπρο, τις Ειδικές Δυνάμεις και τα πλοία του Στόλου.  Πίσω από την απόφαση της τότε ηγεσίας βρισκόταν η εκτίμηση ότι το «μπόνους» της μειωμένης θητείας θα οδηγούσε περισσότερους οπλίτες στην παραμεθόριο. Με αυτόν τον τρόπο θα στελεχώνονταν νευραλγικές Μονάδες και Φυλάκια των Ενόπλων Δυνάμεων στον Έβρο και τα νησιά όπου παρατηρούνται σημαντικές ελλείψεις σε έμψυχο δυναμικό.  Η πραγματικότητα όμως, έδειξε ότι το εννιάμηνο δεν αποτελεί ουσιαστικό κίνητρο. Σύμφωνα με αρμόδιες πηγές, στα δύο χρόνια που εφαρμόζεται το κλιμακωτό σύστημα το έμψυχο δυναμικό των επίμαχων Μονάδων δεν αυξήθηκε καθόλου ή σε μεμονωμένες περιπτώσεις αυξήθηκε οριακά. Η στελέχωση παραμένει χαμηλή σε μεγάλο αριθμό Μονάδων ενώ μόνο στις Ειδικές Δυνάμεις παρατηρείται μικρή αύξηση. «Η συντριπτική πλειοψηφία προτιμά να υπηρετήσει δώδεκα μήνες στην πόλη παρά εννιά μήνες στα σύνορα» αναφέρει ανώτατη στρατιωτική πηγή στην «Κ», εξηγώντας ότι τα προβλήματα στη στελέχωση μπορούν να αντιμετωπιστούν μόνο με την οριζόντια αύξηση της θητείας και την υποχρεωτική στράτευση στα 18. Σύμφωνα μάλιστα με πληροφορίες της «Κ», προκειμένου να καλυφθούν τα κενά, η στρατιωτική ηγεσία στην αρχική της εισήγηση ζητούσε οριζόντια θητεία 14 μηνών, ωστόσο προκρίθηκε η λύση της κλιμακωτής θητείας. Στόχος του υπουργείου Εθνικής Άμυνας είναι η αξιοποίηση της στρατιωτικής θητείας για την ανάπτυξη ψηφιακών δεξιοτήτων και τη διασύνδεση με την αγορά εργασίας. Όταν δεν θα εκτελούν σκοπιές, ασκήσεις ή υπηρεσίες καθαριότητας, οι οπλίτες θα έχουν τη δυνατότητα να αποκτήσουν νέες δεξιότητες παρακολουθώντας διαδικτυακά σεμινάρια στα οποία θα έχουν πρόσβαση μέσω των τάμπλετ που θα παραλαμβάνουν όταν παρουσιάζονται στα Κέντρα Εκπαίδευσης Νεοσυλλέκτων. Ο βαθμός εμπλοκής των Επιτελείων είναι μικρός και έτσι δεν απαιτείται χρόνος προσαρμογής ενώ η συμμετοχή στο πρόγραμμα δεν είναι υποχρεωτική για τους οπλίτες και θα πραγματοποιείται στον ελεύθερο τους χρόνο.  Το πρόγραμμα αναβάθμισης ψηφιακών δεξιοτήτων στη στρατιωτική θητεία αποτελεί μία από τις δράσεις του Εθνικού Σχεδίου Ανάκαμψης και Ανθεκτικότητας Ελλάδα 2.0 και προβλέπει την προμήθεια 10.000 τάμπλετ και την ανάπτυξη εκπαιδευτικών εργαλείων με μέριμνα του υπουργείου Εθνικής Άμυνας.  Οι αλλαγές στη θητεία πάντως, δεν αρκούν για να αντιμετωπίζουν το ζήτημα της υποστελέχωσης στις Ένοπλες Δυνάμεις, με τα Επιτελεία να πιέζουν για προσλήψεις Επαγγελματιών Οπλιτών (ΕΠΟΠ) και Οπλιτών Βραχείας Ανακατάταξης (ΟΒΑ). Εκτός από τις 1.700 θέσεις που πρόκειται να καλυφθούν εντός του 2023, σύμφωνα με ανώτατες στρατιωτικές πηγές, ακόμη 15.380 θέσεις αναμένεται να προκηρυχθούν σε βάθος τετραετίας.  Την ίδια ώρα, προβληματισμό προκαλεί ο μεγάλος αριθμός κενών θέσεων στις στρατιωτικές σχολές που καταγράφεται για 3η συνεχή χρονιά. Σύμφωνα με έμπειρους αξιωματικούς η έλλειψη ενδιαφέροντος οφείλεται κυρίως στις περιορισμένες οικονομικές προοπτικές, με τη στρατιωτική ηγεσία να θέτει εκ νέου το ζήτημα του Ειδικού Μισθολογίου για τις Ένοπλες Δυνάμεις. ",False
newsbomb.gr,https://www.kathimerini.gr/society/562555429/i-proti-barbie-moy-i-kori-moy-ki-ego/,,"Η πρώτη Barbie μου, η κόρη μου κι εγώ",2023-08-07T08:02:50+03:00,Ηλιάνα Μάγρα,"Η ταινία έχει κόψει στην Ελλάδα πάνω από 206.000 εισιτήρια, γεγονός που, αν μη τι άλλο, δείχνει ότι η Barbie διατηρεί και εδώ την ακτινοβολία ενός συμβόλου. Σύμβολο, όμως, τίνος πράγματος; Της αθωότητας; Της ανώδυνης φιλαρέσκειας και της αγάπης για τη μόδα;  Το παιδικό μου δωμάτιο ήταν δίπλα στην κουζίνα. Από εκεί άκουγα τη μητέρα μου να παρακαλάει την τέσσερα χρόνια μεγαλύτερη αδερφή μου να παίξει μαζί μου –για μία ακόμα φορά, μια τελευταία– με την Μπάρμπι. Εγώ ήμουν εθισμένη. Είχα το αεροπλάνο της Μπάρμπι. Το φουξ τροχόσπιτό της. Τον μπλε φούρνο με το τηλέφωνο που συνδεόταν στον πλαστικό του τοίχο και τα αρτοποιήματα. Το κτηνιατρείο και το κομμωτήριό της. Το καμπριολέ αυτοκίνητό της. Την ταμειακή της μηχανή. Είχα την Μπάρμπι – Λίμνη των Κύκνων, μαζί με τα μικρά πλασματάκια που έπαιζαν στην ομώνυμη ταινία κινουμένων σχεδίων, την οποία είχα δει δεκάδες φορές. Την Μπάρμπι-Cher με το μωβ-ασημί φόρεμά της και την πασμίνα από ευαίσθητα πούπουλα που πρόσεχα ως κόρην οφθαλμού. Την Μπάρμπι-σέρφερ, που ήταν μαυρισμένη και μύριζε αντηλιακό καρύδα, και άλλες πολλές εκφάνσεις μιας κούκλας που σημάδεψε την παιδική μου ηλικία όσο κανένα άλλο παιχνίδι. Η αδερφή μου προτιμούσε να φτιάχνει παζλ ή να παίζει με Lego, πράγματα που με άφηναν παγερά αδιάφορη. Εκείνη βαριόταν τις ατελείωτες ιστορίες και τους ατέρμονους διαλόγους που εγώ λάτρευα να δημιουργώ για τις Μπάρμπι και τους Κεν. Θυμάμαι τη μέρα που είπε πως δεν θα ξαναπαίξει – εκείνη τη φορά, η μαμά δεν μπόρεσε να της αλλάξει γνώμη. Από τότε, στο παιχνίδι μείναμε οι Μπάρμπι μου κι εγώ, μέχρι που βρέθηκε μια φίλη τα καλοκαίρια του Δημοτικού με αντίστοιχη εμμονή και οι ιστορίες μου βρήκαν κι άλλον πλάστη. Σύντομα, όμως, οι Μπάρμπι μπήκαν στο ντουλάπι του μπαλκονιού έξω από το δωμάτιο, κάνοντας χώρο για την έφηβη που έπαιρνε τη θέση του παιδιού. Αργότερα, ούτε στο ντουλάπι έφτανε ο χώρος και όσες είχαν σωθεί μετά το πρώτο ξεσκαρτάρισμα χάθηκαν στους αιθέρες των ξεπερασμένων παιχνιδιών. Είχα χρόνια να τη σκεφτώ, μέχρι που η επικαιρότητα και το επιθετικό μάρκετινγκ της ταινίας «Μπάρμπι» που κυκλοφόρησε τον προηγούμενο μήνα, σε σκηνοθεσία της Γκρέτα Γκέργουιγκ και με πρωταγωνιστές τη Μάργκο Ρόμπι στον ομότιτλο ρόλο και τον Ράιαν Γκόσλινγκ ως Κεν, την επανέφερε βίαια στη μνήμη μου. Στην αρχή, ήμουν αρκετά μπλαζέ. Αλλά όταν ντυνόμουν για να πάω στο σινεμά, δεν μπόρεσα να αντισταθώ – έβαλα ένα φουξ φόρεμα. Θεωρούσα ότι η προβολή των 11.10 ένα καλοκαιρινό βράδυ Τρίτης θα ήταν σχεδόν άδεια. Ομως έξω από το θερινό σινεμά, η ουρά ήταν τεράστια. Ως μνεία στο χρώμα που έχει διαχρονικά ταυτιστεί με την Μπάρμπι, πολλοί θεατές φορούσαν φουξ – ακόμη και ο ιδιοκτήτης του σινεμά επέλεξε να φορέσει φουξ πουκάμισο. Αν μη τι άλλο, αν κάτι δείχνουν τα κοντέρ εισιτηρίων που έχει σπάσει η ταινία –έκανε το τέταρτο μεγαλύτερο ρεκόρ εισιτηρίων στην ιστορία του σινεμά το πρώτο Σαββατοκύριακο κυκλοφορίας και οι πωλήσεις συνεχίζουν ακάθεκτες– είναι πως η Μπάρμπι αποτελεί ένα από τα σύμβολα που έχουν εμπεδωθεί στην παγκόσμια συνείδηση. Σύμβολο, όμως, τίνος πράγματος; Της αθωότητας; Της ανώδυνης φιλαρέσκειας και της αγάπης για τη μόδα; Ή μήπως σύμβολο ενός δηλητηριώδους στερεοτύπου για τις γυναίκες από το οποίο πρέπει να προστατευθούν τα μικρά κορίτσια; Σε αυτό το τελευταίο στίγμα είχε καταλήξει το φεμινιστικό κίνημα για την κούκλα που στα 64 χρόνια της ύπαρξής της διέπλασε, έλεγαν, το πρότυπο που είχαν εκατομμύρια κορίτσια για την ομορφιά, το στυλ και τις «σωστές» αναλογίες σώματος. Η ταινία φαίνεται τώρα να λειτουργεί απενοχοποιητικά. Είναι έτσι; Αθωώνει ο ντόρος για το φιλμ την κακή επιρροή; Παιδιά που μεγάλωσαν μαζί της και ειδικοί απαντούν στην «Κ». Η Στέλλα Τσαντεκίδου αναφέρει πως το παιχνίδι με τις Μπάρμπι το έβλεπε σαν τρόπο έκφρασης. «Μου άρεσε με τον ίδιο τρόπο που μου αρέσει τώρα να αγοράζω ρούχα, σαν επιθυμία, σαν κάτι που θέλω για μένα», δηλώνει. Δεν θεωρεί πως οι Μπάρμπι αποτέλεσαν αρνητικό πρότυπο όσον αφορά την άπιαστη ομορφιά. «Γιατί είναι μια κούκλα», εξηγεί, «περισσότερη αρνητική επιρροή είχαν πάνω μου τα περιοδικά που έδειχναν πραγματικές γυναίκες που δεν έμοιαζαν καθόλου με εμένα». Παρ’ όλα αυτά, νομίζει πως η Μπάρμπι –που δημιουργούσε την επιθυμία για μία ακόμη κούκλα κι ένα ακόμα αντικείμενό της– μπορεί να συνετέλεσε στην ανάπτυξη του καταναλωτισμού της. «Για μένα ήταν είδωλο», λέει η 28χρονη Ελένη. «Τη θαύμαζα εμφανισιακά», τονίζει, «έφτασα στο σημείο να φτιάχνω η ίδια ρούχα για τις κούκλες μου – έμμεσα μπορεί να με επηρέασε στο πώς ήθελα να βλέπω τον εαυτό μου από άποψης βάρους». Οι γονείς της Αλίκης δεν την άφηναν να παίζει με Μπάρμπι. «Τη θεωρούσαν το αντίθετο από ο,τιδήποτε φεμινιστικό – δεν είχαν άδικο. Οταν ήμουν εγώ μικρή, οι Μπάρμπι ήταν πάντα ψηλές, λεπτές, ξανθιές», δηλώνει. Ούτε οι γονείς της Αθηνάς ενθουσιάζονταν με την ιδέα των Μπάρμπι. «Τις θεωρούσαν υπερβολικά τέλειο πρότυπο χωρίς λόγο και έλεγαν ότι άλλου είδους παιχνίδια είναι πολύ πιο χρήσιμα». Επειτα από πολλή προσπάθεια, και όταν ήταν ακόμη στο Δημοτικό, κατάφερε να τους πείσει και απέκτησε την πολυπόθητη κούκλα. «Τελικά», συμπληρώνει, «με το που πήρα, δεν τις ήθελα». «Ας μην αποδίδουμε στο φαινόμενο της Μπάρμπι την ευθύνη να καθορίζει το πώς τα κορίτσια της προεφηβικής ηλικίας αρχίζουν να αντιμετωπίζουν τη γυναίκα». Ο Χρήστος ζούσε στο εξωτερικό και έπαιζε σε έναν παιδότοπο Μπάρμπι με παιδιά με τα οποία δεν μιλούσαν την ίδια γλώσσα, αλλά κατάφερναν μεταξύ τους να χτίσουν μια εικονική κοινωνία για τις Μπάρμπι τους. Πιο πολύ του άρεσαν τα σπίτια της –ο ίδιος εντέλει ασχολήθηκε με την Αρχιτεκτονική– και τα σύνολα που φορούσαν. «Δεν μπορούσα να τις βλέπω με μπερδεμένα ρούχα και αξεσουάρ», δηλώνει. Στην Κατερίνα Σούκια δεν άρεσαν οι Μπάρμπι, αλλά άρεσαν στον αδερφό της όταν ήταν τεσσάρων ετών, και μία θεία δεν τον είχε αφήσει να παίξει μαζί τους. «Στον δικό μου, τριών ετών γιο, προσφέρω κάθε επιλογή από παιχνίδι – διαθέτει και μία Μπάρμπι, λέει “έχει κίτρινα μαλλιά, σαν την μαμά”», δηλώνει στην «Κ». Από την άλλη, η 35χρονη Ιωάννα που έπαιζε εμμονικά Μπάρμπι με τις τρεις αδερφές της, τώρα που η κόρη της πλησιάζει τα τρία, σκέφτεται να μην της πάρει το παιχνίδι των παιδικών της χρόνων. «Εχουν αλλάξει οι Μπάρμπι», λέει στην «Κ». «Δεν τις θυμάμαι τόσο σεξουαλικοποιημένες, με τόσο έντονα χαρακτηριστικά και τόσο μακιγιάζ», τονίζει. Σύμφωνα με τον ψυχίατρο και ψυχαναλυτή Σάββα Σαββόπουλο, η Μπάρμπι, η οποία τονίζει πως έχει κατηγορηθεί για το ότι ενθαρρύνει την ανορεξία αλλά και ότι αποτελεί ερωτική φαντασίωση ενήλικα, παρά τη δημοφιλία της, παραμένει μια απλή κούκλα. «Δεν έχει τη δυνατότητα να επηρεάσει τον σεξουαλικό, τον επαγγελματικό ή τον ιδεολογικό προσανατολισμό με τρόπο αποφασιστικό», δηλώνει στην «Κ». Παρά τα αρνητικά πρότυπα που έχει κατηγορηθεί ότι προωθεί, η Μπάρμπι «δεν ήταν μόνο ένα σαγηνευτικό, απρόσιτο θηλυκό ιδεώδες που σαγηνεύει, αλλά και μια γυναίκα αυτόνομη, ανύπαντρη, χωρίς παιδιά, που έκανε τα πιο δύσκολα επαγγέλματα», λέει ο κ. Σαββόπουλος. «Προσέφερε κάποια επιπλέον χαρακτηριστικά θηλυκότητας στις ταυτίσεις του μικρού κοριτσιού με τη μητέρα του», αναφέρει, λειτουργώντας ως μια ενίσχυση τόσο της «ταύτισης με τη θηλυκότητα της μητέρας όσο και με τη θηλυκότητα στο κοινωνικό πεδίο». Πρέπει να προσφέρονται στα μικρά παιδιά και άλλα, εναλλακτικά πρότυπα ταυτίσεων, πέραν αυτού της Μπάρμπι, τονίζει, συμπληρώνοντας πως οι Μπάρμπι δεν πρέπει να δίνονται σε πολύ μικρές ηλικίες. «Γιατί πριν ενδιαφερθούν να παίξουν ότι είναι η γυναίκα του μπαμπά», εξηγεί ο κ. Σαββόπουλος, «θα πρέπει πρώτα να τους δοθεί αρκετός χρόνος να ταυτιστούν με τη μητέρα, αυτό είναι απαραίτητο για την προετοιμασία του οιδιπόδειου συμπλέγματος». Ο καθηγητής Κοινωνιολογίας του ΕΚΠΑ Νίκος Παναγιωτόπουλος λέει στην «Κ» ότι αν θα μπορούσε κανείς να συμπυκνώσει τη συμβολή της Μπάρμπι στην κοινωνία, θα έλεγε ότι είναι «ένας ορισμός της αριστείας για τη γυναίκα, ο αμερικανικός τρόπος να ορίζεται η κυρίαρχη εικόνα της γυναίκας». «Είναι ένα πολύ επιτυχημένο προϊόν το οποίο ενσάρκωσε με τρόπο παραδειγματικό στο μαζικό επίπεδο της κατανάλωσης το πώς θα έπρεπε να βλέπουν τα κορίτσια τον εαυτό τους ως γυναίκες», τονίζει ο κ. Παναγιωτόπουλος. Καθώς το φαινόμενο της Μπάρμπι –η οποία κυκλοφορεί σε 150 χώρες– είναι παγκόσμιο, οι επιπτώσεις της δημοφιλίας της δεν μπορούν να ομογενοποιηθούν, τονίζει. Ούτε θα πρέπει να μεγαλοποιηθούν. «Μην αποδίδουμε στο φαινόμενο της Μπάρμπι την ευθύνη να καθορίζει το πώς τα κορίτσια της προεφηβικής ηλικίας αρχίζουν να αντιμετωπίζουν τη γυναίκα», δηλώνει. Η εξέλιξη της Μπάρμπι, σημειώνει, συνδέεται με την εξέλιξη της κοινωνίας και των οικογενειών στις οποίες απευθύνεται το παιχνίδι. «Υπήρχαν και άλλες, ευρύτερες αλλαγές που κατέστησαν τη συμβολή της σημαντική», δηλώνει, τονίζοντας πως όμως δεν έπαιζαν τα κορίτσια όλων των κοινωνικών ομάδων με τις Μπάρμπι. Στην κούκλα, άλλωστε, έχουν αποδοθεί κατά καιρούς ρόλοι 250 επαγγελμάτων. Τα μικρά παιδιά, δεν θεωρεί ότι είναι κακό να παίζουν με αυτή. «Από μόνη της δεν είναι τοξική η Μπάρμπι», λέει στην «Κ» ο κ. Παναγιωτόπουλος. «Τοξικές», τονίζει, «είναι οι αδυναμίες που έχει κάποια οικογένεια η οποία δεν μπορεί να εμπλουτίσει τη φαντασία του παιδιού της με κάποιο άλλο ερέθισμα, πέραν της Μπάρμπι». 1959. Κυκλοφορεί για πρώτη φορά στην Εκθεση Παιχνιδιών της Νέας Υόρκης η κούκλα που δημιούργησε η Αμερικανίδα Ρουθ Χάντλερ, δίνοντάς της το όνομα της κόρης της, Μπάρμπαρα. 3 δολάρια κόστιζε η πρώτη Μπάρμπι τότε. Τώρα η τιμή της κούκλας ξεκινάει από 5,99 ευρώ. Περισσότερες από 100 κούκλες πωλούνται κάθε λεπτό, σύμφωνα με την εταιρεία Mattel. Ενα κουκλόσπιτο πωλείται κάθε δύο λεπτά από όταν ξεκίνησε η κυκλοφορία του το 1962. 1 δισ. δολάρια είναι τα ετήσια έσοδα της Mattel από τις πωλήσεις από το 2018. Πωλείται πλέον σε 150 χώρες και έχει κυκλοφορήσει ως επαγγελματίας  250 διαφορετικών τομέων, όπως γιατρός, πρόεδρος, τραγουδίστρια, σεφ κ.ά. 206.936 εισιτήρια έκοψε η ταινία «Μπάρμπι» στην Ελλάδα τις πρώτες 10 ημέρες της προβολής της. Στο ίδιο διάστημα, έκανε περισσότερα από 775 εκατ. δολάρια σε εισπράξεις διεθνώς.    Της Ξένιας Κουναλάκη Στα τέλη της δεκαετίας του 1970 -αρχές του 1980, όταν μεγάλωνα κι έπαιζα με κούκλες, η επήρειατου ορθόδοξου φεμινιστικού κινήματος ήταν ακόμη ισχυρή. Η μητέρα μου διάβαζε το περιοδικό «Σκούπα» για το γυναικείο ζήτημα, μισούσε τα πλαστικά παιχνίδια και την αντικειμενικοποίηση του γυναικείου σώματος. Μου έκανε σκληροπυρηνική κατήχηση για την ισότητα και, φυσικά, μου απαγόρευε να παίζω με Μπάρμπι. Το αποτέλεσμα: μόλις βρισκόμουν σε ξένο σπίτι με Μπάρμπι, δεν ξεκολλούσα. Εντυνα κι έγδυνα εκατό φορές την Μπάρμπι, χτένιζα με τις ώρες τα ξανθά μαλλιά της,την έβαζα να κάνει αχαλίνωτο σεξ με τον άφυλο Κεν (θυμίζω ότι ήταν ευνούχος, δεν είχε πέος, σήμερα δεν ξέρω τι γίνεται). Αποστολή μητρός απέτυχε παταγωδώς δηλαδή: η στέρηση οδήγησε στην εξιδανίκευση. Οταν έκανα κόρη, της αγόρασα περίπου 30 Μπάρμπι για να πετύχω το αντίθετο: την απομάγευση διά της υπερβολής. Της πήρα Μπάρμπι μαύρη, Ασιάτισσα, Μέρλιν Μονρόε, νύφη και αστροναύτισσα, μηχανάκι, εραστή, ρούχα, όλα τα αξεσουάρ. Πράγματι το κόλπο έπιασε, δεν κόλλησε ποτέ ιδιαίτερα με αυτό το πρότυπο. Πριν από λίγες ημέρες είδε την ταινία καιενθουσιάστηκε με την αποδόμηση. Τη βρήκε ιδιοφυή σύλληψη. Εγώ δεν την έχω δει ακόμη. Ισως δεν είμαι ακόμη έτοιμη για την απομυθοποίηση.  ",True
newsbomb.gr,https://www.kathimerini.gr/society/562556992/rodopi-oriothetithike-i-pyrkagia-epicheiroyn-kai-enaeria-mesa/,,Φωτιές: Οριοθετήθηκε το μέτωπο στη Ροδόπη – Μάχη στην Ελασσόνα,2023-08-07T07:56:04+03:00,Newsroom,"Σε εξέλιξη βρίσκεται η φωτιά που καίει από την Κυριακή στον Ολυμπο Οριοθετήθηκε η φωτιά που ξέσπασε το απόγευμα της Κυριακής στην περιοχή Πάτερμα, στον Δήμο Αρριανών Ροδόπης. Στο σημείο επιχειρούν 63 πυροσβέστες με 4 ομάδες πεζοπόρων τμημάτων και 14 οχήματα. Στο έργο της κατάσβεσης της φωτιάς συμμετέχουν και υδροφόρες των ΟΤΑ. Η περιοχή είναι δύσβατη, γεγονός που δυσκολεύει τις προσπάθειες των πυροσβεστών, ενώ πνέουν ισχυροί άνεμοι. Δεν κινδυνεύουν κατοικημένες περιοχές. Μέχρι και το τελευταίο φως της ημέρας επιχειρούσαν 4 αεροσκάφη και 2 ελικόπτερα. Σε εξέλιξη βρίσκεται η φωτιά που καίει από την Κυριακή στον Ολυμπο και συγκεκριμένα σε δύσβατη πευκόφυτη περιοχή κοντά στην κοινότητα Καρυάς Ελασσόνας. Στο σημείο επιχειρούν πεζοπόρα τμήματα της Πυροσβεστικης, ενώ συνδράμουν και εθελοντές. Στο έργο της κατάσβεσης συμμετείχε και ένα ελικόπτερο. Η φωτιά δεν έχει τεθεί ακόμη υπό έλεγχο, με τις πυροσβεστικες δυνάμεις να προσπαθούν να περιορίσουν την επέκταση της. ",False
newsbomb.gr,https://www.kathimerini.gr/society/562556986/kypros-nekros-40chronos-ellinas-synelifthi-o-38chronos-sygkatoikos-toy/,,Κύπρος: Νεκρός 40χρονος Ελληνας – Συνελήφθη ο 38χρονος συγκάτοικός του,2023-08-07T07:53:40+03:00,Newsroom,"Το Τμήμα Ανιχνεύσεως Εγκλημάτων Λευκωσίας, διερευνά υπόθεση φόνου εκ προμελέτης, που διαπράχθηκε χθες το απόγευμα στη Λευκωσία, με θύμα τον Αθανάσιο Κότσλη, 40 ετών από την Ελλάδα. Το Τμήμα Ανιχνεύσεως Εγκλημάτων Λευκωσίας, διερευνά υπόθεση φόνου εκ προμελέτης, που διαπράχθηκε χθες το απόγευμα στη Λευκωσία, με θύμα τον Αθανάσιο Κότσλη, 40 ετών από την Ελλάδα. Σύμφωνα με τα υπό εξέταση στοιχεία, γύρω στις 6.50 χθες το απόγευμα, ο 40χρονος, ο οποίος συγκατοικεί με άλλο πρόσωπο, ανέβηκε στο διαμέρισμά όπου διαμένει στον τρίτο όροφο πολυκατοικίας στη Λευκωσία, για να πάρει κάποια προσωπικά αντικείμενα της συμβίας του, τα οποία είχαν ξεχάσει κατά την έξοδό τους. Ο 40χρονος, ο οποίος δεν είχε στην κατοχή του κλειδιά του διαμερίσματος, χτύπησε την πόρτα, για να του ανοίξει ο συγκάτοικός του. Σε κάποια στιγμή, κάτω από συνθήκες που διερευνώνται, περίοικοι της πολυκατοικίας, άκουσαν φωνές και τον εντόπισαν στο έδαφος στο πίσω μέρος της πολυκατοικίας τον 40χρονο. Ο 40χρονος μεταφέρθηκε με ασθενοφόρο στο Γενικό Νοσοκομείο Λευκωσίας, όπου επί καθήκοντι ιατρός πιστοποίησε τον θάνατό του. Στο πλαίσιο διερεύνησης της υπόθεσης η Αστυνομία προχώρησε βάσει δικαστικού εντάλματος στη σύλληψη άντρα ηλικίας 38 ετών. Το ΤΑΕ Λευκωσίας συνεχίζει τις εξετάσεις. Πηγή: Καθημερινή Κύπρου ",False
newsbomb.gr,https://www.kathimerini.gr/society/562556974/larisa-ston-anakriti-o-53chronos-poy-katigoreitai-gia-ton-agrio-xylodarmo-tis-astynomikoy/,,Λάρισα: Στον ανακριτή ο 53χρονος που κατηγορείται για τον άγριο ξυλοδαρμό της αστυνομικού,2023-08-07T07:42:39+03:00,Newsroom,"Ενώπιον του ανακριτή οδηγείται σήμερα, Δευτέρα 7 Αυγούστου, ο 53χρονος που ξυλοκόπησε άγρια την 43χρονη εν διαστάσει σύζυγο του στη Λάρισα. Ενώπιον του ανακριτή οδηγείται σήμερα, Δευτέρα 7 Αυγούστου, ο 53χρονος που ξυλοκόπησε άγρια την 43χρονη εν διαστάσει σύζυγο του στη Λάρισα. Ο ίδιος, σύμφωνα με πληροφορίες που επικαλείται η ΕΡΤ, στην απολογία του θα επικαλεστεί ότι βρισκόταν σε κατάσταση μέθης και δεν συνειδητοποίησε τα όσα διέπραττε. Σημειώνεται ότι η αστυνομικός συνεχίζει να νοσηλεύεται με ρήξη σπλήνας και νεφρού και σοβαρότατα τραύματα στο κεφάλι, στα πλευρά και την κοιλιά, ενώ ο 53χρονος κατηγορείται για απόπειρα ανθρωποκτονίας από πρόθεση και ενδοοικογενειακή βία.  Η 43χρονη αστυνομικός και μητέρα δύο μικρών παιδιών είχε μιλήσει τις προηγούμενες μέρες στην ΕΡΤ για όσα βίωσε τα ξημερώματα της Πέμπτης, περιγράφοντας την επίθεση που δέχτηκε: «Μου έκανε μεγάλη ζημιά. Το πρόσωπό μου είναι παραμορφωμένο. Με χτύπησε στην κοιλιά και το πρόσωπο. Χρειάστηκε να κάνω επέμβαση στους νεφρούς», ανέφερε. Αφορμή για την άγρια κακοποίηση ήταν, σύμφωνα με το περιβάλλον της γυναίκας, η απόφαση να τερματίσει τη σχέση της με τον επιχειρηματία, τον οποίο, όπως εξήγησε, είχε μηνύσει στο παρελθόν για απειλές εναντίον της. «Ανέβηκε από το ισόγειο στον πρώτο όροφο του σπιτιού. Δε μέναμε μαζί εδώ και περίπου ενάμιση μήνα, από τότε που του είχα ζητήσει να χωρίσουμε. Μου επιτέθηκε αμέσως με τα χέρια, έγιναν όλα πολύ γρήγορα. Προσπαθούσε συνεχώς να με πείσει να μην χωρίσουμε. Στο παρελθόν τον είχα μηνύσει για απειλή. Ηταν η πρώτη φορά που άπλωσε χέρι πάνω μου», δήλωσε η γυναίκα. Με πληροφορίες από ΕΡΤ ",False
newsbomb.gr,https://www.kathimerini.gr/society/562556968/aithrios-o-kairos-ti-deytera-proskaires-apogeymatines-nefoseis-sta-ipeirotika/,,Αίθριος ο καιρός τη Δευτέρα – Πρόσκαιρες απογευματινές νεφώσεις στα ηπειρωτικά,2023-08-07T07:30:26+03:00,Newsroom,"Ηλιοφάνεια με αύξηση της θερμοκρασίας, αλλά και ορισμένες τοπικές νεφώσεις αναμένονται σήμερα, Δευτέρα 7 Αυγούστου. Ηλιοφάνεια με αύξηση της θερμοκρασίας, αλλά και ορισμένες τοπικές νεφώσεις αναμένονται σήμερα, Δευτέρα 7 Αυγούστου. Συγκεκριμένα, σύμφωνα με την πρόγνωση της ΕΜΥ, ο καιρός αναμένεται γενικά αίθριος με πρόσκαιρες νεφώσεις τις μεσημβρινές και απογευματινές ώρες στα βόρεια ηπειρωτικά. Η ορατότητα τις πρωινές ώρες θα είναι τοπικά περιορισμένη κυρίως στα δυτικά ηπειρωτικά. Οι άνεμοι θα πνέουν γενικά δυτικοί βορειοδυτικοί 3 με 5 και τοπικά στα νότια έως 6 μποφόρ. Η θερμοκρασία δεν θα σημειώσει αξιόλογη μεταβολή και θα φτάσει στα δυτικά και τα νησιά του Αιγαίου τους 31 με 33 βαθμούς, στα υπόλοιπα ηπειρωτικά τους 34 με 36 βαθμούς Κελσίου. Καιρός: Γενικά αίθριος καιρός με πρόσκαιρες τοπικές νεφώσεις τις μεσημβρινές και απογευματινές ώρες. Ανεμοι: Τις πρωινές ώρες βορείων διευθύνσεων και στη συνέχεια μεταβλητοί 3 με 4 μποφόρ. Θερμοκρασία: Από 19 έως 35 βαθμούς Κελσίου. Στη δυτική Μακεδονία 3 με 4 βαθμούς χαμηλότερη. Καιρός: Γενικά αίθριος καιρός με πρόσκαιρες τοπικές νεφώσεις τις μεσημβρινές και απογευματινές ώρες στην Ήπειρο. Ανεμοι: Μεταβλητοί 3 με 4 και από το μεσημέρι δυτικοί βορειοδυτικοί έως 5 μποφόρ. Θερμοκρασία: Από 20 έως 33 βαθμούς Κελσίου. Στο εσωτερικό της Ηπείρου η ελάχιστη 4 με 5 βαθμούς χαμηλότερη. Καιρός: Γενικά αίθριος. Ανεμοι: Δυτικοί βορειοδυτικοί 3 με 5 στα νότια έως 6 και βαθμιαία στα ανατολικά τμήματα μεταβλητοί 4 μποφόρ. Θερμοκρασία: Από 20 έως 35 και τοπικά 36 βαθμούς Κελσίου. Καιρός: Αίθριος. Ανεμοι: Δυτικοί βορειοδυτικοί 4 και στην Κρήτη 5 με 6 μποφόρ. Θερμοκρασία: Από 23 έως 32 βαθμούς Κελσίου. Καιρός: Γενικά αίθριος. Ανεμοι: Μεταβλητοί 4 βαθμιαία δυτικοί βορειοδυτικοί έως 5 μποφόρ. Θερμοκρασία: Από 24 έως 33 βαθμούς Κελσίου. Καιρός: Αίθριος. Ανεμοι: Δυτικοί βορειοδυτικοί 3 με 5 βαθμιαία νοτιοανατολικοί 4 μποφόρ. Θερμοκρασία: Από 22 έως 35 βαθμούς Κελσίου. Καιρός: Αίθριος. Ανεμοι: Δυτικοί βορειοδυτικοί 3 με 5 βαθμιαία νότιοι 4 μποφόρ. Θερμοκρασία: Από 23 έως 35 βαθμούς Κελσίου. Καιρός: Γενικά αίθριος. Ανεμοι: Βόρειοι βορειοδυτικοί και από το απόγευμα νότιοι 3 με 4 μποφόρ. Θερμοκρασία: Από 22 έως 34 βαθμούς Κελσίου. ",False
newsbomb.gr,https://www.kathimerini.gr/society/562555207/vary-katigoritirio-eyropaiko-porisma-gia-ti-symvasi-717-tis-ergose/,,Βαρύ κατηγορητήριο: Ευρωπαϊκό πόρισμα για τη σύμβαση 717 της ΕΡΓΟΣΕ,2023-08-07T07:08:43+03:00,Γιάννης Σουλιώτης,"Σε βαριές κατηγορίες κατέληξε η έρευνα των Ευρωπαίων εισαγγελέων Τον Μάιο του 2022, δέκα μήνες πριν από το τραγικό σιδηροδρομικό δυστύχημα στα Τέμπη που στοίχισε τη ζωή σε 57 επιβάτες της αμαξοστοιχίας Intercity, ένας πληροφοριοδότης που επέλεξε να μείνει ανώνυμος μετέβη στο γραφείο των Ευρωπαίων εντεταλμένων εισαγγελέων στην οδό Κυρίλλου Λουκάρεως, στο κέντρο της Αθήνας. Παρείχε πληροφορίες για την άγνωστη εκείνη την περίοδο στο ευρύ κοινό σύμβαση «717» μεταξύ της ΕΡΓΟΣΕ και της κοινοπραξίας ΤΟΜΗ – Alstom για την αποκατάσταση της λειτουργίας των συστημάτων σηματοδότησης και τηλεδιοίκησης κατά μήκος του σιδηροδρομικού δικτύου της χώρας. Οι πληροφορίες του αποτυπώθηκαν σε δεκασέλιδη ανυπόγραφη επιστολή από την οποία ξεχωρίζει το εξής απόσπασμα: «Το χειρότερο είναι ότι το 2022 με τον τρόπο που διαχειρίζεται τα έργα η ΕΡΓΟΣΕ, τα τρένα κυκλοφορούν χωρίς κανένα σύστημα ασφαλείας. Εχουμε ήδη θρηνήσει τρεις νεκρούς στο δυστύχημα του Αδενδρου. Πρόσφατα με τη χιονόπτωση είχαμε τη σύγκρουση στη Δαύλεια με τον τραυματισμό 11 συνανθρώπων μας και τόσα άλλα. Εάν η σύμβαση 717 είχε ολοκληρώσει το φυσικό της αντικείμενο από το 2016, όπως συμβατικά όφειλε, και λειτουργούσε η σηματοδότηση και με βάση αυτή και το σύστημα ETCS (προστασίας τρένων) τίποτα από τα ανωτέρω δυσάρεστα δεν θα είχε συμβεί». Η προφητική αναφορά επιβεβαιώθηκε τη νύχτα της 28ης Φεβρουαρίου. Ελλείψει ηλεκτρονικών συστημάτων ασφαλείας και εξαιτίας ανθρωπίνων λαθών το τρένο Intercity που εκτελούσε το δρομολόγιο Αθήνα – Θεσσαλονίκη συγκρούστηκε μετωπικά με εμπορική αμαξοστοιχία, στην περιοχή των Τεμπών. Το αποτέλεσμα ήταν 57 άτομα να χάσουν τη ζωή τους στη μεγαλύτερη σιδηροδρομική τραγωδία της χώρας. Το περιεχόμενο της δεκασέλιδης επιστολής αξιολογήθηκε ως αξιόπιστο και αποτέλεσε αφορμή για την έναρξη, ήδη από την άνοιξη του 2022, έρευνας της ευρωπαϊκής εισαγγελίας για την υπόθεση της σύμβασης 717 που χρηματοδοτείτο σε ποσοστό 85% από κονδύλια της Ε.Ε. Στις αρχές Ιουλίου 2023 οι Ευρωπαίοι εισαγγελείς ολοκλήρωσαν την έρευνά τους, τα συμπεράσματα της οποίας αποτυπώνονται σε σχέδιο κατηγορητηρίου 106 σελίδων, που φέρει την υπογραφή της εντεταλμένης εισαγγελέως. Συνολικά 26 μη πολιτικά πρόσωπα, κυρίως υπάλληλοι της ΕΡΓΟΣΕ και στελέχη της κοινοπραξίας ΤΟΜΗ – Alstom κλήθη-καν ως ύποπτα να λάβουν αντίγραφα της δικογραφίας και να παράσχουν έγγραφες εξηγήσεις. Η πρώτη προθεσμία που έχουν πάρει είναι για την 1η Σεπτεμβρίου. Θεωρούνται ύποπτοι για πέντε αδικήματα που διώκονται σε βαθμό κακουργήματος: απάτη, ηθική αυτουργία σε απάτη, ψευδή βεβαίωση, απιστία και ηθική αυτουργία σε απιστία. Το σκέλος της έρευνας που αφορά τους πρώην υπουργούς Μεταφορών Χρήστο Σπίρτζη και Κώστα Καραμανλή διαβιβάστηκε στα μέσα Ιουλίου στη Βουλή. Με τις εξελίξεις στην υπόθεση να αναμένονται μετά την έναρξη λειτουργίας του Κοινοβουλίου, τον Σεπτέμβριο. Η σύμβαση ανάμεσα στην ΕΡΓΟΣΕ και την κοινοπραξία των εταιρειών ΤΟΜΗ – Alstom υπεγράφη τον Σεπτέμβριο του 2014. Είχε προϋπολογισμό 41 εκατ. ευρώ και προθεσμία υλοποίησης δύο ετών. Προέβλεπε την αναβάθμιση του συστήματος σηματοδότησης και τηλεδιοίκησης στον άξονα Αθήνα – Θεσσαλονίκη – Προμαχώνα. Επτά χρόνια αργότερα και ενώ έχουν μεσολαβήσει 8 παρατάσεις και η υπογραφή μιας συμπληρωματικής σύμβασης, η ολοκλήρωση του έργου παραμένει σε εκκρεμότητα. Με την ευρωπαϊκή εισαγγελία να εντοπίζει βαριές ευθύνες στα στελέχη της ΕΡΓΟΣΕ και της κοινοπραξίας αποδίδοντάς τους δόλο. Δέκα μήνες πριν από το δυστύχημα στα Τέμπη, πληροφοριοδότης κατέθεσε στην ευρωπαϊκή εισαγγελία στην Αθήνα στοιχεία για τη σύμβαση 717. Οι προειδοποιήσεις του αποδείχθηκαν προφητικές. Αρχικά, κατηγορεί τους 26 υπόπτους ότι ενώ δεν προσκόμιζαν όπως όφειλαν εγκεκριμένες μελέτες για την εκτέλεση του έργου ζητούσαν και τελικά πετύχαιναν την πληρωμή τους από την αρμόδια διαχειριστική αρχή. Διευκρινίζεται το εξής: Η εταιρεία ΤΟΜΗ (ανήκε στον όμιλο ΑΚΤΩΡ) δεν διέθετε προηγούμενη εμπειρία στην εκτέλεση υψηλής εξειδίκευσης σιδηροδρομικών έργων, όπως το συγκεκριμένο. Για να μετάσχει στον διαγωνισμό συμφωνήθηκε να της παράσχει τεχνογνωσία η γαλλική Alstom που εκτελεί σιδηροδρομικά έργα σε ολόκληρο τον κόσμο. Μετά την υπογραφή της σύμβασης ωστόσο, οι δύο εταιρείες διαχώρισαν το έργο. Η ΤΟΜΗ ανέλαβε το τμήμα Αθήνα – Θεσσαλονίκη και η Alstom το τμήμα από τη Θεσσαλονίκη έως τον Προμαχώνα. «Το μέλος της κοινοπραξίας ΤΟΜΗ, αντί των εγκεκριμένων από την Alstom μελετών, προσκόμισε μελέτες με υπογραφή της τρίτης εταιρείας KOMEL, η οποία όμως δεν διέθετε την απαιτούμενη από τη σύμβαση ειδική εμπειρία και ως εκ τούτου δεν νομιμοποιούνταν να υποβάλλει μελέτες», αναφέρεται επί λέξει στο σχέδιο κατηγορητηρίου. Και συνεχίζει η εισαγγελέας: «Παρά το γεγονός ότι η ανάδοχος κοινοπραξία δεν προσκόμισε μελέτες, προέβη παράνομα σε εκτέλεση εργασιών για τις οποίες οι κατηγορούμενοι υπάλληλοι της ΕΡΓΟΣΕ αιτήθηκαν την πληρωμή». Συνολικά 26 μη πολιτικά πρόσωπα, κυρίως υπάλληλοι της ΕΡΓΟΣΕ και στελέχη της κοινοπραξίας ΤΟΜΗ – Alstom κλήθηκαν ως ύποπτα να λάβουν αντίγραφα της δικογραφίας και να παράσχουν εξηγήσεις. Ποινικές ευθύνες εντοπίζονται στο εισαγγελικό πόρισμα και αναφορικά με το θέμα των παρατάσεων. Η αρχική σύμβαση προέβλεπε ότι το έργο έπρεπε να ολοκληρωθεί τον Σεπτέμβριο του 2016, 24 μήνες μετά την υπογραφή της σύμβασης. Από τον Ιούνιο του 2016, ωστόσο, έως τον Ιανουάριο του 2021 δόθηκαν ούτε μια ούτε δύο αλλά 8 παρατάσεις κατόπιν αιτήσεων της αναδόχου κοινοπραξίας. Παρότι η νομοθεσία προβλέπει την επιβολή ποινικών ρητρών στον ανάδοχο εάν με υπαιτιότητά του χαθούν οι προθεσμίες, κάτι τέτοιο δεν συνέβη. Ο λόγος είναι ότι το διοικητικό συμβούλιο της ΕΡΓΟΣΕ ενέκρινε τα αιτήματα της κοινοπραξίας προχωρώντας μάλιστα σε αναθεώρηση (προς τα πάνω) των δαπανών του έργου. «Εν γνώσει τους δήλωναν μη ορθά στοιχεία αναφορικά με την ύπαρξη γεγονότων κρίσιμων για την προέγκριση της εκάστοτε παράτασης και την πληρωμή της αναλογούσας δαπάνης αναθεώρησης, ήτοι στοιχεία που δεν ανταποκρίνονται στην πραγματικότητα», σημειώνουν στο πόρισμά τους οι Ευρωπαίοι εισαγγελείς. Ενα χαρακτηριστικό παράδειγμα: τον Ιούλιο του 2016 τέσσερα στελέχη της ΕΡΓΟΣΕ επικαλούμενα έγγραφο της κοινοπραξίας εισηγήθηκαν προς το διοικητικό συμβούλιο της ΕΡΓΟΣΕ τη χορήγηση παράτασης με το ψευδές –σύμφωνα με την εισαγγελική έρευνα– επιχείρημα ότι η μη ομαλή πρόοδος του έργου οφείλεται στο γεγονός ότι η ΟΣΕ Α.Ε. δεν είχε παραδώσει τους χώρους για την εκτέλεση των εργασιών στα τμήματα Αχαρνών – Οινόης, Οινόης – Τιθορέας κ.ο.κ. Στην πραγματικότητα, από την έρευνα προέκυψε ότι οι εργασίες δεν μπορούσαν να έχουν ολοκληρωθεί διότι η κοινοπραξία δεν είχε υποβάλει εγκεκριμένες μελέτες και επομένως η ΟΣΕ Α.Ε. σωστά δεν της χορηγούσε τις απαραίτητες άδειες εργασιών. «Η αδυναμία του ΟΣΕ να χορηγήσει τις άδειες χρησιμοποιήθηκε από τους κατηγορούμενους υπαλλήλους της ΕΡΓΟΣΕ ως πρόσχημα για τη χορήγηση παράτασης», παρατηρεί η εισαγγελέας. Στις 19 Μαΐου 2019 υπεγράφη συμπληρωματική σύμβαση ανάμεσα στην ΕΡΓΟΣΕ και την κοινοπραξία με το αιτιολογικό ότι για να είναι το έργο λειτουργικό και ασφαλές έπρεπε να εκτελεστούν συμπληρωματικές εργασίες που δεν ήταν δυνατόν να προβλεφθούν κατά τον χρόνο δημοπράτησης του έργου. Ανάμεσα στα ζητήματα που επικαλέστηκαν τα στελέχη της ΕΡΓΟΣΕ σε αιτιολογική έκθεσή τους ήταν η αδυναμία διασύνδεσης του καινούργιου εξο-πλισμού με τον υφιστάμενο καθώς και η μη συμβατότητα μεταξύ των αναλογικών και ψηφιακών πρωτοκόλλων μετάδοσης δεδομένων. Στο σχέδιο κατηγορητηρίου ωστόσο, οι Ευρωπαίοι εντεταλμένοι εισαγγελείς επισημαίνουν ότι όσα επικαλέστηκαν τα στελέχη της ΕΡΓΟΣΕ είχαν ήδη προβλεφθεί και συμπεριληφθεί στην κύρια σύμβαση καθώς και ότι οποιαδήποτε μεταβολή ή προσθήκη «αποτελούσε ευθύνη της αναδόχου κοινοπραξίας χωρίς επιπρόσθετη αμοιβή». Ανάμεσα σε όσα τον Μάιο του 2022 επεσήμανε ο ανώνυμος πληροφοριοδότης στους Ευρωπαίους εντεταλμένους εισαγγελείς ήταν και η ανάγκη να ερευνηθεί η οικονομική κατάσταση αυτών που διαχειρίστηκαν τη σύμβαση 717. «Ο … με μισθό 1.600 ευρώ και χωρίς άλλη εργασία πέραν της ΕΡΓΟΣΕ διαθέτει τριώροφο σπίτι στην Κηφισιά, δύο σκάφη, εξοχικό. Ο … διαθέτει οκταώροφο στον Πειραιά, αγόρασε σπίτι στο Π. Ψυχικό και σκάφος…». Οι 26 ύποπτοι, εκ των οποίων 17 στελέχη της ΕΡΓΟΣΕ και οι υπόλοιποι υπάλληλοι της κοινοπραξίας, έχουν κληθεί να παράσχουν έγγραφες εξηγήσεις στους Ευρωπαίους εισαγγελείς την 1η Σεπτεμβρίου στο πλαίσιο της εν εξελίξει προκαταρκτικής εξέτασης. Εκτιμάται πάντως ότι αρκετοί απ’ αυτούς θα ζητήσουν νέα διορία. ",False
newsbomb.gr,https://www.kathimerini.gr/society/562555354/to-kynigi-ton-aythairesion-kai-i-lernaia-ydra-sti-mykono/,,Το κυνήγι των αυθαιρεσιών και η λερναία ύδρα στη Μύκονο,2023-08-07T07:04:23+03:00,Γιώργος Λιάλιος,"Οι αμφισβητούμενες κατεδαφίσεις, ο έλεγχος... του ελεγκτή και η επανιδρυθείσα πολεοδομία του νησιού Η αυθαιρεσία έχει… πολλά κεφάλια. Αυτό αποδεικνύεται για ακόμη μια φορά στην περίπτωση της Μυκόνου και του μπιτς μπαρ Principote. Οπως προκύπτει, οι κατεδαφίσεις που πιστοποίησε ιδιώτης ελεγκτής δόμησης προκειμένου να επαναλειτουργήσει μερικώς η επιχείρηση δεν είχαν όλες συντελεστεί, με αποτέλεσμα να διαταχθεί προκαταρκτική έρευνα εις βάρος του ιδιώτη μηχανικού και να επιβληθεί επιπλέον πρόστιμο 355.000 ευρώ στην επιχείρηση. Δέκα ημέρες μετά, όμως, ήρθε η πολεοδομία Μυκόνου, που έχει εν τω μεταξύ επανιδρυθεί, να πιστοποιήσει ότι οι αυθαιρεσίες κατεδαφίστηκαν, με την πολιτεία τώρα να βρίσκεται στο δίλημμα αν πρέπει να ελέγξει και τη συγκεκριμένη υπηρεσία. Η επιχείρηση δεν κατάφερε τελικώς να ανοίξει για τη σεζόν. Αλλά οι μεθοδεύσεις με τις οποίες επιδιώχθηκε η επαναλειτουργία της –σε μια χρονική στιγμή που το ενδιαφέρον της κοινής γνώμης είναι εστιασμένο στις παραλίες και ασκείται πίεση, κεντρικά, από την κυβέρνηση και από τη Δικαιοσύνη– είναι ενδεικτικές της αντοχής των μηχανισμών διά των οποίων συντηρούνται οι αυθαιρεσίες στον αιγιαλό. Οπως είχε αποκαλύψει η «Κ» (βλ. 8.7.23, «Δίνουν μερικό συγχωροχάρτι»), μετά τη σφράγιση του Principote τον περασμένο Μάιο και την απόρριψη της αίτησης αναστολής της σφράγισης που κατέθεσαν οι τρεις εμπλεκόμενες εταιρείες (Πάνορμος Τουριστική ΙΚΕ, Principote PC και Apollon Trans ΙΚΕ) στις 10 Μαΐου, αυτές ζήτησαν άδεια για να προχωρήσουν μόνες τους σε κατεδάφιση των παρανομιών. Η άδεια δόθηκε στις 30 Μαΐου. Μετά την ολοκλήρωση των κατεδαφίσεων, η επιχείρηση ζήτησε να ελεγχθεί, όπως ορίζει η νομοθεσία. Ο ιδιώτης ελεγκτής δόμησης, που ορίστηκε από το ΥΠΕΝ (αφού οι πρώτοι 4-5 που κληρώθηκαν αρνήθηκαν τη θέση), πραγματοποίησε αυτοψία μέσα στον Ιούνιο και παρέδωσε το πόρισμά του στις 5 Ιουλίου. Σε αυτό το πόρισμα ο ιδιώτης μηχανικός πιστοποιούσε την κατεδάφιση όλων των παράνομων κατασκευών σε δύο από τα πέντε γειτονικά οικόπεδα που καταλαμβάνει η επιχείρηση. Την ίδια ημέρα ο γενικός γραμματέας του υπουργείου Περιβάλλοντος Ευθύμης Μπακογιάννης διαβίβασε το πόρισμα στον Δήμο Μυκόνου (και στις Αρχές του νησιού), ζητώντας ουσιαστικά να επαναλειτουργήσει η επιχείρηση στα δύο οικόπεδα, επειδή σε αυτά δεν υπάρχουν πολεοδομικές παρανομίες. Παράλληλα ζήτησε από τους επιθεωρητές Περιβάλλοντος να ελέγξουν και αυτοί το Principote. Η δημοσιοποίηση της απόφασης του ΥΠΕΝ προκάλεσε σάλο, με δεδομένο ότι, ακόμη κι αν αυτό «έστεκε» νομικά, η επιχείρηση ήταν ουσιαστικά μία (απαρτιζόμενη από συνεργαζόμενα κομμάτια) και ήταν αδιανόητο να λειτουργήσει ένα μέρος αυτής, με τις παρανομίες να παραμένουν στα διπλανά οικόπεδα. Παράλληλα, στις 11 Ιουλίου η μία από τις τρεις εταιρείες (Apollon Trans) ζήτησε από τις Αρχές να κατεδαφίσει τις παρανομίες στα υπόλοιπα οικόπεδα μετά το τέλος του καλοκαιριού, επικαλούμενη την απαγόρευση οικοδομικών εργασιών που επιβάλλεται την περίοδο του θέρους. Η υπηρεσία του δήμου διαψεύδει τους επιθεωρητές που διαπίστωσαν ότι δεν έχουν ολοκληρωθεί οι απαραίτητες κατεδαφίσεις. Ομως η συνέχεια ήταν ακόμη πιο ενδιαφέρουσα. Οι επιθεωρητές όντως μετέβησαν στη Μύκονο στις 14 Ιουλίου και λίγες ημέρες αργότερα κατέθεσαν υπόμνημα στο υπουργείο με όσα ανακάλυψαν. Τι είχαν δει; Οτι το πόρισμα του ιδιώτη ελεγκτή δόμησης ήταν ψευδές, καθώς το ένα τρίτο των προς κατεδάφιση παρανομιών ήταν στη θέση του (δύο κτίρια WC, δύο κλειστοί ψυκτικοί θάλαμοι και τμήμα λιθόκτιστης λιθοδομής, συνολικά 158 τ.μ.). Ως αποτέλεσμα, οι επιθεωρητές επέβαλαν νέο πρόστιμο (ύψους 355.000 ευρώ), πλέον των 13,1 εκατ. ευρώ που είχαν ήδη καταλογιστεί, στην επιχείρηση. Παράλληλα κοινοποίησαν την υπόθεση στον εισαγγελέα εφετών Αιγαίου Οδυσσέα Τσορμπατζόγλου, ο οποίος διέταξε προκαταρκτική έρευνα εις βάρος του ελεγκτή δόμησης, για να διερευνηθούν τα αδικήματα της παράβασης καθήκοντος, ψευδούς δήλωσης και άλλα. Τέλος, ανακλήθηκε από το ΥΠΕΝ το έγγραφο του κ. Μπακογιάννη, που ζητούσε από τον Δήμο Μυκόνου να εγκρίνει τη μερική επαναλειτουργία του Principote. Η «Κ» επικοινώνησε με τους εκπροσώπους του Principote για να καταγράψει και την άποψη της επιχείρησης, ωστόσο δεν υπήρξε ανταπόκριση. Η συνέχεια παρουσιάζει και αυτή ενδιαφέρον. Μετά την επιβολή νέου προστίμου από τους επιθεωρητές, το Principote ζήτησε επανέλεγχο, αυτή τη φορά από την πολεοδομία Μυκόνου. Υπενθυμίζεται ότι η υπηρεσία δόμησης στη Μύκονο είχε καταργηθεί το 2017 και έκτοτε το νησί εξυπηρετείτο από την πολεοδομία της Σύρου. Ομως ο δήμος είχε υποβάλει αίτημα επανίδρυσης, την οποία ενέκρινε στις 10 Μαΐου η συντονίστρια της Αποκεντρωμένης Διοίκησης Αιγαίου (βλ. 20.5.23, «Επαναφέρουν την πολεοδομία στη Μύκονο»). Η πολεοδομία Μυκόνου, λοιπόν, με έγγραφό της στις 28 Ιουλίου αναφέρει ότι κατά την αυτοψία διαπιστώθηκε ότι οι επιμέρους κατασκευές που υποδείχθηκαν από τους επιθεωρητές Περιβάλλοντος ήταν πλήρως κατεδαφισμένες. Ως αποτέλεσμα, το υπουργείο Περιβάλλοντος βρίσκεται πλέον στη δύσκολη θέση να πρέπει να αποφασίσει αν θα πρέπει να ελέγξει και την πολεοδομία Μυκόνου. Σύμφωνα με πληροφορίες που περιήλθαν στην Εισαγγελία Εφετών Αιγαίου, ο Δήμος Μυκόνου προωθούσε την τοποθέτηση στη θέση του προϊσταμένου υπαλλήλου ο οποίος είναι υπόδικος για υποθέσεις διαφθοράς. Ως αποτέλεσμα, ο εισαγγελέας ζήτησε τη διενέργεια προκαταρκτικής έρευνας. Ομως ο Δήμος Μυκόνου δηλώνει ότι ποτέ δεν επρόκειτο να συμβεί αυτό. «Τη θέση του προϊσταμένου θα αναλάβει ο αναπληρωτής προϊστάμενος της διεύθυνσης τεχνικών υπηρεσιών. Ο παλιός προϊστάμενος της υπηρεσίας θα έρθει ως απλός υπάλληλος στην υπηρεσία δόμησης και έχει απαλλαγεί από τις κατηγορίες για τις οποίες είχε τεθεί σε αργία», αναφέρει στην «Κ» ο δήμαρχος Κωνσταντίνος Κουκάς. Σύμφωνα με πρόσφατη νομοθετική αλλαγή, στους δήμους κάτω των 30.000 κατοίκων (όπως ο Δήμος Μυκόνου) για να δοθεί επάρκεια στη λειτουργία μιας πολεοδομίας αρκεί να έχει δύο μηχανικούς – κάτι που για τον όγκο των αδειών της Μυκόνου μάλλον θα αποδειχθεί προβληματικό. Οι εξελίξεις στη Μύκονο δημιουργούν προβληματισμό σχετικά με τα όρια της σημερινής νομοθεσίας, ενώ κλονίζουν το αφήγημα περί ιδιωτών ελεγκτών δόμησης ως «απάντηση» στην υποστελέχωση των δημοσίων αρχών. Σε κάθε περίπτωση, η κυβέρνηση έχει προαναγγείλει αλλαγές στο νομοθετικό πλαίσιο για την προστασία των αιγιαλών, τις οποίες δεν έχει ακόμη ανακοινώσει. ",False
newsbomb.gr,https://www.kathimerini.gr/society/562556887/fotia-sti-rodopi-se-dysvati-dasiki-periochi/,,"Πύρινα μέτωπα σε Ροδόπη και Ολυμπο, σε δύσβατες περιοχές",2023-08-06T19:49:00+03:00,Newsroom,"Ισχυροί άνεμοι τις επόμενες μέρες - Εκκληση Κικίλια σε πολίτες και φορείς  Μάχη με τις φλόγες δίνουν ισχυρές πυροσβεστικές δυνάμεις σε Ροδόπη και Ολυμπο, σε δύσβατες, δασικές περιοχές.   Στη Ροδόπη πυρκαγιά εκδηλώθηκε περί τις 17:37 στην περιοχή Αρδεία, σε δύσβατο σημείο, και κατακαίει δασική έκταση σύμφωνα με την πυροσβεστική.  Στην περιοχή επιχειρούν 63 πυροσβέστες με 14 οχήματα και 4 πεζοπόρο τμήμα, ενώ ρίψεις νερού από αέρος πραγματοποιούσαν μέχρι το τελευταίο φως της ημέρας 4 αεροπλάνα και 2 ελικόπτερα.  Δεν κινδυνεύουν κατοικημένες ζώνες στην ευρύτερη περιοχή, όπου πνέουν ισχυροί άνεμοι.  Σε εξέλιξη βρίσκεται και η φωτιά που καίει στον Ολυμπο, από το μεσημέρι, σε δύσβατη πευκόφυτη περιοχή κοντά στην κοινότητα Καρυάς Ελασσόνας.  Κατά τη διάρκεια της ημέρας επιχειρούσαν τρία αεροσκάφη και δύο ελικόπτερα, ενώ αργά το απόγευμα το δυσπρόσιτο σημείο προσέγγισαν και οι επίγειες δυνάμεις – 35 πυροσβέστες με τρία πεζοπόρα τμήματα.  Η φωτιά εκτιμάται πως ξεκίνησε από πτώση κεραυνού.  «Ερχεται δύσκολη εβδομάδα σε ό,τι αφορά τις πυρκαγιές», προειδοποίησε ο υπουργός Κλιματικής Κρίσης και Πολιτικής Προστασίας, Βασίλης Κικίλιας, προσθέτοντας ότι οι περισσότερες πυρκαγιές οφείλονται σε ανθρώπινο χέρι και κάνοντας έκκληση σε πολίτες και φορείς να δείξουν μεγάλη προσοχή. Οπως είπε, από τη Δευτέρα «θα έχουμε πολλούς ανέμους», τα γνωστά μελτέμια, και σύμφωνα με την Εθνική Μετεωρολογική Υπηρεσία θα πνέουν με ένταση 7, 8, και τοπικά 9 μποφόρ σε πολλές περιοχές της Ελλάδας. Ο ίδιος ζήτησε την ιδιαίτερη προσοχή όλων των συμπολιτών, των αρμοδίων υπηρεσιών, της τοπικής αυτοδιοίκησης. «Ζούμε στην εποχή της κλιματικής κρίσης και αυτό το βλέπουμε στην Κέρκυρα όπου την προηγούμενη εβδομάδα είχαμε μια μεγάλη πυρκαγιά στο βόρειο μέρος του νησιού και χτες εκδηλώθηκαν ακραία καιρικά φαινόμενα με έντονες βροχές και χαλαζόπτωση», σημείωσε ο υπουργός Κλιματικής Κρίσης και Πολιτικής Προστασίας και πρόσθεσε ότι «δυστυχώς σημαντικό ρόλο παίζει και το ανθρώπινο χέρι». «Η Πολιτεία δίνει τα κονδύλια κάθε χρόνο εγκαίρως για τους καθαρισμούς και την πυροπροστασία, όσον αφορά στο δημόσιο χώρο, και η τοπική αυτοδιοίκηση με τη σειρά της οφείλει να αξιοποιεί κάθε ευρώ από αυτούς τους πόρους. Πρέπει να υπάρχει έγκαιρος καθαρισμός αλλά και καλύτερος και αποτελεσματικότερος έλεγχος», κατέληξε ο κ. Κικίλιας. ",False
newsbomb.gr,https://www.kathimerini.gr/society/562556848/4-epicheiriseis-stin-athina-me-eikonika-timologia-ekatommyrion-eyro/,,4 επιχειρήσεις στην Αθήνα με εικονικά τιμολόγια εκατομμυρίων ευρώ,2023-08-06T18:59:43+03:00,Newsroom,"Στον «πυρήνα» του κυκλώματος βρίσκονται τέσσερις επιχειρήσεις με έδρα την Αθήνα, που δραστηριοποιούνται στο εμπόριο συσκευών κινητής τηλεφωνίας Μπλόκο σε κύκλωμα έκδοσης και λήψης εικονικών τιμολογίων, έβαλε η ΑΑΔΕ. Στον «πυρήνα» του κυκλώματος βρίσκονται τέσσερις επιχειρήσεις που δραστηριοποιούνται στο εμπόριο συσκευών κινητής τηλεφωνίας. Οι εταιρείες αυτές, όλες με έδρα την Αθήνα, εξέδωσαν 6.213 εικονικά φορολογικά στοιχεία, συνολικής καθαρής αξίας 27,5 εκατ. ευρώ, πλέον ΦΠΑ 6,6 εκατ. ευρώ. Συγκεκριμένα: Οι έρευνες στα βιβλία και στην ευρύτερη φορολογική κινητικότητα των επιχειρήσεων αυτών συνεχίζονται, ώστε να διαπιστωθεί εάν και πόσες άλλες συνεργαζόμενες με το κύκλωμα επιχειρήσεις υπάρχουν. Πηγή ΑΠΕ-ΜΠΕ ",False
newsbomb.gr,https://www.kathimerini.gr/society/562556746/ithela-na-kathariso-ta-xera-chorta-eipe-o-87chronos-poy-synelifthi-gia-emprismo/,,«Ήθελα να καθαρίσω τα ξερά χόρτα» είπε ο 87χρονος που συνελήφθη για εμπρησμό,2023-08-06T14:30:37+03:00,Newsroom,"Κατηγορία σε βαθμό πλημμελήματος για εμπρησμό από πρόθεση αντιμετωπίζει ο 87χρονος που «πιάστηκε» επ’ αυτοφώρω να βάζει φωτιά σε ξερά χόρτα Κατηγορία σε βαθμό πλημμελήματος για εμπρησμό από πρόθεση αντιμετωπίζει ο 87χρονος που «πιάστηκε» επ’ αυτοφώρω, χθες το βράδυ, να βάζει φωτιά με εύφλεκτο υγρό σε ξερά χόρτα στον Άγιο Στέφανο. Ο 87χρονος οδηγήθηκε στον εισαγγελέα, ο οποίος άσκησε σε βάρος του ποινική δίωξη και αύριο θα δικαστεί από το Τριμελές Αυτόφωρο Πλημμελειοδικείο. Ο κατηγορούμενος θα παραμείνει υπό κράτηση μέχρι τη δίκη του. Σύμφωνα με τα στοιχεία της αστυνομίας, ο κατηγορούμενος έγινε αντιληπτός από έναν 39χρονο κάτοικο της περιοχής ενώ προσπαθούσε να βάλει φωτιά με εύφλεκτο υγρό σε ξερά χόρτα, στην οδό Ηρώων Πολυτεχνείου απέναντι από τον αριθμό 15. Ειδικότερα, είδε τον 87χρονο κατηγορούμενο να βγαίνει πίσω από μία κολώνα της ΔΕΗ, όπου μόλις είχε εκδηλωθεί σε ξερά χόρτα μία μικρή εστία φωτιάς, και να μπαίνει στο σπίτι του, το οποίο βρίσκεται δίπλα. Ο 39χρονος έτρεξε αμέσως και έσβησε τη φωτιά, ενώ στη συνέχεια ειδοποίησε την αστυνομία, η οποία έσπευσε στο σημείο και συνέλαβε τον δράστη. «Ήθελα να καθαρίσω τον χώρο από τα ξερά χόρτα», είπε ο 87χρονος στους αστυνομικούς που τον εξέτασαν μετά τη σύλληψη του, όπως έγινε γνωστό από αστυνομικές πηγές. Οι αστυνομικοί της ΔΙΑΣ βρήκαν στην κατοχή του 87χρονου μπιτόνι με εύφλεκτο υγρό. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562556710/fotia-ston-aspropyrgo-ischyres-paramenoyn-oi-dynameis-ypo-ton-fovo-anazopyroseon/,,Φωτιά στον Ασπρόπυργο: Ισχυρές παραμένουν οι δυνάμεις υπό τον φόβο αναζωπυρώσεων,2023-08-06T13:13:02+03:00,Newsroom,"Μαίνεται ως αυτή την ώρα η πυρκαγιά που ξέσπασε χθες το απόγευμα σε χαμηλή βλάστηση στην περιοχή Σοφό Ασπροπύργου. Σύμφωνα με την Πυροσβεστική το μεσημέρι της Κυριακής δεν υπήρχε ενεργό μέτωπο, ωστόσο στο σημείο παρέμεναν ισχυρές δυνάμεις ώστε να παρέμβουν σε τυχόν αναζωπυρώσεις. Συγκεκριμένα βρίσκονται στο σημείο 100 πυροσβέστες, οκτώ ομάδες πεζοπόρων τμημάτων, 22 οχήματα, ενώ περιοδικά πετούν από το πρωί τέσσερα αεροσκάφη και δύο ελικόπτερα. Η φωτιά εκδηλώθηκε χθες πλησίον του φράγματος του Μόρνου, βόρεια – βορειοδυτικά του Ασπροπύργου ενώ οι πολλές εστίες σε δύσβατα σημεία και χαράδρες δυσχέραιναν το έργο των δυνάμεων καθιστώντας δύσκολη την προσέγγισή τους. ",False
newsbomb.gr,https://www.kathimerini.gr/society/562556701/mia-fotografia-prodose-to-stelechos-tis-kamora-poy-synelifthi-stin-kerkyra/,,Μία φωτογραφία πρόδωσε το στέλεχος της Καμόρα που συνελήφθη στην Κέρκυρα,2023-08-06T12:48:43+03:00,Newsroom,"Ένας από τους πιο επικίνδυνους φυγόδικους της Ιταλίας συνελήφθη στην Ελλάδα, καθώς μία φωτογραφία στην οποία εμφανιζόταν να πανηγυρίζει για την ποδοσφαιρική του ομάδα πρόδωσε το που βρισκόταν.  Ο Βιντσέντσο Λα Πόρτα, 60 ετών, πιστεύεται ότι έχει στενούς δεσμούς με την Καμόρα στη Νάπολη και διέφευγε της σύλληψης εδώ και 11 χρόνια. Η αστυνομία των Καραμπινιέρων της Νάπολης είπε: «Αυτό που τον πρόδωσε ήταν το πάθος του για το ποδόσφαιρο και για τη Νάπολη». Οι αξιωματικοί είπαν ότι οι φωτογραφίες τραβήχτηκαν αφού η Νάπολη κέρδισε το πρώτο της πρωτάθλημα Ιταλίας εδώ και περισσότερο από τρεις δεκαετίες. «Με τη νίκη του πρωταθλήματος, ο Λα Πόρτα δεν μπόρεσε να αντισταθεί και να μην πανηγυρίσει», είπε η αστυνομία. Ο Λα Πόρτα έχει ήδη καταδικαστεί ερήμην στην Ιταλία για εγκληματική ένωση, φοροδιαφυγή και απάτη. Η αστυνομία τελικά τον συνέλαβε την Παρασκευή ενώ επέβαινε στο μοτοποδήλατο του στο νησί της Κέρκυρας και τώρα βρίσκεται στη φυλακή εν αναμονή έκδοσης στην Ιταλία. Εάν εκδοθεί στην Ιταλία, θα εκτίσει ποινή φυλάκισης 14 ετών και τεσσάρων μηνών. Ο δικηγόρος του Λα Πόρτα είπε στο πρακτορείο ειδήσεων AP: «Έχει δημιουργήσει μια νέα οικογένεια στην Ελλάδα… Έχει έναν γιο εννέα ετών και εργάζεται ως μάγειρας για να τα βγάλει πέρα. Πάσχει από καρδιακές παθήσεις. Αν εκδοθεί και η οικογένειά του θα καταστραφεί». Οι αρχές ήταν αμείλικτες στην καταδίωξη του Λα Πόρτα, παρακολουθώντας στενά τις οικονομικές και διαδικτυακές κινήσεις του και «περίμεναν να κάνει αυτό το ένα λάθος». Τον Μάιο, ο Λα Πόρτα δεν κατάφερε να συγκρατήσει τον ενθουσιασμό του όταν η Νάπολη κέρδισε τον πρώτο της τίτλο στη Serie A μετά από 33 χρόνια. Η αστυνομία τον διέκρινε στη φωτογραφία που τραβήχτηκε έξω από ένα εστιατόριο της Κέρκυρας ανάμεσα σε οπαδούς της ομάδας να φορά ένα καπέλο του μπέιζμπολ και να κουνάει ένα πανό με τα γαλανόλευκα χρώματα της ομάδας. Οι ερευνητές ήξεραν ότι είχαν εντοπίσει τον άνθρωπό τους και τον ακολούθησαν στην Ελλάδα. Με λίγη βοήθεια από τους Έλληνες συναδέλφους τους, τον συνέλαβαν την Παρασκευή, ανακοίνωσε η ελληνική αστυνομία. Πηγή: BBC ",False
newsbomb.gr,https://www.kathimerini.gr/society/562556683/87chronos-o-andras-poy-synelifthi-gia-emprismo-ston-agio-stefano/,,Μπιτόνι με εύφλεκτο υγρό είχε ο 87χρονος που συνελήφθη για εμπρησμό στον Άγιο Στέφανο,2023-08-06T11:09:29+03:00,Newsroom,"Για εμπρησμό συνελήφθη ένας 87χρονος στη 01.30 τη νύχτα στον 'Αγιο Στέφανο Αττικής Για εμπρησμό συνελήφθη ένας 87χρονος στη 01.30 τη νύχτα στον ‘Αγιο Στέφανο Αττικής. Ο 87χρονος, σύμφωνα με την Αστυνομία, έγινε αντιληπτός από έναν 39χρονο κάτοικο της περιοχής, την ώρα που προσπαθούσε να βάλει φωτιά με εύφλεκτο υγρό σε ξερά χόρτα, στην οδό Ηρώων Πολυτεχνείου. Αμέσως ο 39χρονος ειδοποίησε την ‘Αμεση Δράση και λίγα λεπτά αργότερα ο ηλικιωμένος συνελήφθη από αστυνομικούς της Ομάδας ΔΙΑΣ που έσπευσαν στο σημείο. Στην κατοχή του βρέθηκε ένα μπιτόνι με εύφλεκτο υγρό. Ο συλληφθείς οδηγήθηκε στο αστυνομικό τμήμα Διονύσου, το οποίο διενεργεί προανάκριση και σχηματίζει δικογραφία για την υπόθεση. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562556665/kikilias-synelifthi-empristis-ston-agio-stefano/,,Κικίλιας: Συνελήφθη εμπρηστής στον Άγιο Στέφανο,2023-08-06T09:50:51+03:00,Newsroom,"Στη σύλληψη ενός ατόμου προχώρησε η Ελληνική Αστυνομία το βράδυ του Σαββάτου στον Άγιο Στέφανο, το οποίο κατηγορείται για εμπρησμό Στη σύλληψη ενός ατόμου προχώρησε η Ελληνική Αστυνομία το βράδυ του Σαββάτου στον Άγιο Στέφανο, το οποίο κατηγορείται για εμπρησμό, όπως ανακοίνωσε ο υπουργός Πολιτικής Προστασίας, Βασίλης Κικίλιας. Σύμφωνα με τον υπουργό, πιάστηκε επ’ αυτοφώρο με μπιτόνια βενζίνης και εύφλεκτο υλικό και μάλιστα, πρόλαβε και έβαλε τη φωτιά, η οποία κατασβέστηκε άμεσα από την Πυροσβεστική.   «Δυστυχώς για άλλη μια φορά το ανθρώπινο χέρι παίζει έναν πολύ σημαντικό ρόλο στις 1.670 πυρκαγιές που είχαμε μέσα στον Ιούλιο», επισήμανε ο κ. Κικίλιας στο Open . «Ζούμε σε μία εποχή κλιματικής κρίσης, με έντονη βροχή, καταιγίδα, χαλαζόπτωση και έντονες καιρικές συνθήκες. Πρέπει να μάθουμε να ζούμε με αυτό. Όσον αφορά την πυρκαγιά στον Ασπρόπυργο, είναι οριοθετημένη και δεν υπάρχει ενεργή εστία. Στη Τζιά, το μέτωπο έχει επίσης οριοθετηθεί», τόνισε ακόμη μεταξύ άλλων ο υπουργός.  Αναφερόμενος στους καθαρισμούς είπε ότι «η Πολιτεία δίνει τα κονδύλια κάθε χρόνο εγκαίρως για τους καθαρισμούς και την πυροπροστασία, όσον αφορά στο δημόσιο χώρο, και η τοπική αυτοδιοίκηση με τη σειρά της οφείλει να αξιοποιεί κάθε ευρώ από αυτούς τους πόρους» επισήμανε ο κ. Κικίλιας. Οσον αφορά τέλος στους ιδιωτικούς χώρους ανέφερε ότι επίσης πρέπει να υπάρχει έγκαιρος καθαρισμός αλλά και καλύτερος και αποτελεσματικότερος έλεγχος.   ",False
newsbomb.gr,https://www.kathimerini.gr/society/562556617/se-exelixi-i-fotia-ston-aspropyrgo/,,Σε εξέλιξη η φωτιά στον Ασπρόπυργο,2023-08-06T07:22:27+03:00,Newsroom,"Ολονύχτια μάχη έδωσαν οι επίγειες δυνάμεις της Πυροσβεστικής με σκοπό να περιορίσουν και να ανακόψουν τη φωτιά που εκδηλώθηκε χθες το απόγευμα σε χαμηλή βλάστηση στην περιοχή Σοφό Ασπροπύργου. Σύμφωνα με την Πυροσβεστική, η φωτιά έχει χαμηλότερη ένταση σε σχέση με χθες όπου οι πολλές εστίες σε δύσβατα σημεία και χαράδρες δυσχέραιναν το έργο των δυνάμεων καθιστώντας δύσκολη την προσέγγισή τους. Από νωρίς το πρωί 4 αεροσκάφη και 2 ελικόπτερα συνδράμουν από αέρος το έργο των επίγειων δυνάμεων κάνοντας ρίψεις νερού. Η φωτιά εκδηλώθηκε χθες πλησίον του φράγματος του Μόρνου, βόρεια – βορειοδυτικά του Ασπροπύργου και στο σημείο επιχειρούν 100 πυροσβέστες με 8 ομάδες πεζοπόρων τμημάτων και 22 οχήματα, συμπεριλαμβανομένων 30 πυροσβεστών με 4 οχήματα από τη Ρουμανία. Συνδρομή παρέχουν επίσης εθελοντές πυροσβέστες, εθελοντικές ομάδες Πολιτικής Προστασίας, δασοφύλακες του Υπουργείου Περιβάλλοντος, Ενέργειας και Κλιματικής Αλλαγής και υδροφόρες της Περιφέρειας, ενώ κινητοποιήθηκαν και μηχανήματα έργου για τη διάνοιξη αντιπυρικών ζωνών. Υπό μερικό έλεγχο τέθηκε άμεσα πυρκαγιά σε χαμηλή βλάστηση στην Τζιά στην περιοχή Κορρησία Κέας. Σύμφωνα με την Πυροσβεστική η φωτιά εκδηλώθηκε χθες γύρω στις 22.20 το βράδυ και τέθηκε άμεσα υπό μερικό έλεγχο. Στο σημείο επιχειρούν 15 πυροσβέστες με 3 οχήματα του εθελοντικού πυροσβεστικού κλιμακίου Κέας. Πηγή: ΑΠΕ-ΜΠΕ   ",False
newsbomb.gr,https://www.kathimerini.gr/society/562556605/machi-me-tis-floges-se-aspropyrgo-kai-tzia/,,Μάχη με τις φλόγες σε Ασπρόπυργο και Τζια,2023-08-06T00:49:00+03:00,Newsroom,"Πύρινα μέτωπα σε Αττική και Κυκλάδες.  Η πυρκαγιά, η οποία εκδηλώθηκε το απόγευμα του Σαββάτου σε χαμηλή βλάστηση στην περιοχή Σοφός Αττικής πλησίον του φράγματος του Μόρνου, βόρεια – βορειοδυτικά του Ασπροπύργου, είχε αποκτήσει διαστάσεις και συνέχιζε να καίει υποβοηθούμενη από τους ισχυρούς ανέμους που πνέουν στην περιοχή.   Το βράδυ του Σαββάτου, σύμφωνα με τη σχετική ενημέρωση της Πυροσβεστικής, επιχειρούσαν στο σημείο 100 πυροσβέστες (εκ των οποίων οι 30 Ρουμάνοι) με 22 οχήματα, 4 αεροσκάφη, 7 ελικόπτερα (το ένα συντονιστικό) και τέσσερα πεζοπόρα τμήματα.  Όπως διευκρινίζεται από την Πυροσβεστική, η φωτιά δεν απειλεί κατοικημένη περιοχή. Το σημείο, ωστόσο, είναι δύσβατο και εν μέσω δυνατών ανέμων οι πυροσβέστες προσπαθούσαν να θέσουν το μέτωπο υπό έλεγχο ώστε να αποφευχθεί ο κίνδυνος να εξαπλωθεί η φωτιά προς το βουνό.  Το βράδυ του Σαββάτου ξέσπασε ωστόσο φωτιά και στην περιοχή Κορησσία Κέας καίγοντας χαμηλή βλάστηση. Άμεσα τέθηκε υπό μερικό έλεγχο η #πυρκαγιά σε χαμηλή βλάστηση στην περιοχή Κορησσία Κέας. Επιχειρούν 15 #πυροσβέστες με 3 οχήματα του Εθελοντικού #Πυροσβεστικού Κλιμακίου Κέας. — Πυροσβεστικό Σώμα (@pyrosvestiki) August 5, 2023  Όπως σημειώνει σε σχετική ανάρτησή του το Πυροσβεστικό Σώμα, η πυρκαγιά τέθηκε άμεσα υπό μερικό έλεγχο ενώ εκεί επιχειρούσαν 15 πυροσβέστες με 3 οχήματα του Εθελοντικού Πυροσβεστικού Κλιμακίου Κέας.    ",False
newsbomb.gr,https://www.kathimerini.gr/society/562556599/ypo-meriko-elegcho-i-pyrkagia-stin-tzia/,,Υπό μερικό έλεγχο η πυρκαγιά στην Τζια,2023-08-06T00:34:06+03:00,Newsroom,"Yπό μερικό έλεγχο έχει τεθεί η πυρκαγιά που ξέσπασε το βράδυ του Σαββάτου σε χαμηλή βλάστηση στην περιοχή Κορησσία Κέας.  Yπό μερικό έλεγχο έχει τεθεί η πυρκαγιά που ξέσπασε το βράδυ του Σαββάτου σε χαμηλή βλάστηση στην περιοχή Κορησσία Κέας. Άμεσα τέθηκε υπό μερικό έλεγχο η #πυρκαγιά σε χαμηλή βλάστηση στην περιοχή Κορησσία Κέας. Επιχειρούν 15 #πυροσβέστες με 3 οχήματα του Εθελοντικού #Πυροσβεστικού Κλιμακίου Κέας. — Πυροσβεστικό Σώμα (@pyrosvestiki) August 5, 2023  Όπως σημειώνει σε σχετική ανάρτησή του το Πυροσβεστικό Σώμα, η πυρκαγιά τέθηκε άμεσα υπό μερικό έλεγχο ενώ εκεί επιχειρούσαν 15 πυροσβέστες με 3 οχήματα του Εθελοντικού Πυροσβεστικού Κλιμακίου Κέας.   ",False
newsbomb.gr,https://www.kathimerini.gr/society/562556575/kefalonia-provlimata-sto-odiko-diktyo-apo-tin-kakokairia/,,Κεφαλονιά: Προβλήματα στο οδικό δίκτυο από την κακοκαιρία,2023-08-05T23:26:51+03:00,Newsroom,"Σημειώθηκαν κατολισθήσεις και έκλεισαν δρόμοι.  Αρκετά προβλήματα προκάλεσε η κακοκαιρία που έπληξε την Κεφαλονιά σήμερα το απόγευμα. Κατολισθήσεις σημειώθηκαν στην περιοχή του Μύρτου την ώρα που αυτοκίνητα βρίσκονταν στην περιοχή, με αποτέλεσμα να προκληθεί μποτιλιάρισμα. Η κακοκαιρία μάλιστα ήταν τόσο σφοδρή που προκάλεσε τη συσώρευση λάσπης και φερτών υλικών στον δρόμο, κλείνοντας προσωρινά και τα δύο ρεύματα κυκλοφορίας. Διακοπή της κυκλοφορίας σημειώθηκε και στον δρόμο Αργοστόλιου – Φισκάρδου, λίγο μετά τον Αγκώνα, καθώς η σφοδρή βροχόπτωση προκάλεσε τη συσσώρευση λάσπης και φερτών υλικών. Από την κακοκαιρία δεν προκλήθηκαν ζημιές ή τραυματισμοί. Σε ανακοίνωση που εξέδωσε η Πολιτική Προστασία της Περιφερειακής Ενότητας Κεφαλονιάς σημειώνει: «Ενημερώνουμε τους χρήστες των επαρχιακών οδών Διβαράτα – Αγ. Ευφημία και Αργοστόλι – Φισκάρδο στα τμήματα των οποίων είχαν παρουσιαστεί προβλήματα από την κακοκαιρία Petar ότι έχουν αποδοθεί στην κυκλοφορία, πλην της επαρχιακής οδού Φάλαρη – Μακρυώτικα η οποία για την ασφάλεια των χρηστών θα παραμείνει κλειστή. Παρακαλούμε ωστόσο οι χρήστες των επαρχιακών οδών να είναι ιδιαίτερα προσεκτικοί στην οδήγηση μέχρι την πλήρη αποκατάστασή τους». Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562556563/fotia-stin-tzia/,,Φωτιά στην Τζιά,2023-08-05T23:11:41+03:00,Newsroom,"Φωτιά έχει ξεσπάσει στην Τζιά, καίγοντας έκταση με χαμηλή βλάστηση πολύ κοντά στο λιμάνι.   Φωτιά έχει ξεσπάσει στην Τζιά, και πιο συγκεκριμένα στην περιοχή Κορρησία, καίγοντας έκταση με χαμηλή βλάστηση. Μάλιστα όπως φαίνεται σε βίντεο, το πύρινο μέτωπο είναι ορατό από το λιμάνι, ενώ οι φλόγες δείχνουν να κινούνται αρκετά κοντά σε σπίτια. Σύμφωνα με πληροφορίες της ΕΡΤ, στο σημείο επιχειρούν τρεις πυροσβέστες και εθελοντές – κάτοικοι της περιοχής.        ",False
newsbomb.gr,https://www.kathimerini.gr/society/562556536/fotia-ston-aspropyrgo-enischythikan-oi-dynameis-ypo-to-fovo-exaplosis/,,Φωτιά στον Ασπρόπυργο: Ολονύχτια μάχη με τις φλόγες,2023-08-05T20:39:01+03:00,Newsroom,"Το σημείο είναι δύσβατο και - εν μέσω δυνατών ανέμων - οι πυροσβέστες προσπαθούν να θέσουν υπό έλεγχο το μέτωπο. Η πυρκαγιά, η οποία εκδηλώθηκε το απόγευμα του Σαββάτου σε χαμηλή βλάστηση στην περιοχή Σοφός Αττικής πλησίον του φράγματος του Μόρνου, βόρεια – βορειοδυτικά του Ασπροπύργου, έχει αποκτήσει διαστάσεις και συνεχίζει να καίει υποβοηθούμενη από τους ισχυρούς ανέμους που πνέουν στην περιοχή.   Το βράδυ του Σαββάτου, σύμφωνα με τη σχετική ενημέρωση της Πυροσβεστικής, επιχειρούσαν στο σημείο 100 πυροσβέστες (εκ των οποίων οι 30 Ρουμάνοι) με 22 οχήματα, 4 αεροσκάφη, 7 ελικόπτερα (το ένα συντονιστικό) και τέσσερα πεζοπόρα τμήματα.  Όπως διευκρινίζεται από την Πυροσβεστική, η φωτιά δεν απειλεί κατοικημένη περιοχή. Το σημείο, ωστόσο, είναι δύσβατο και εν μέσω δυνατών ανέμων οι πυροσβέστες προσπαθούσαν να θέσουν το μέτωπο υπό έλεγχο ώστε να αποφευχθεί ο κίνδυνος να εξαπλωθεί η φωτιά προς το βουνό.  ",False
newsbomb.gr,https://www.kathimerini.gr/society/562553095/klimatiki-krisi-kai-energeia-synechos-kai-pio-eyflekto-to-skiniko-stin-eyropi/,,Κλιματική κρίση και ενέργεια: Συνεχώς και πιο εύφλεκτο το σκηνικό στην Ευρώπη,2023-08-05T17:06:00+03:00,Newsroom,"Eρευνα – Ανάλυση: καθ. Γιάννης ΜανιάτηςΜε τη συνεργασία των μεταπτυχιακών φοιτητών/τριών: Ι. Βούλγαρη , Α. Μανώλη, Σ. Καραγεωργοπούλου Οι δασικές πυρκαγιές ξεκινούν όλο και νωρίτερα κάθε χρόνο (π.χ. το 2022, 250.000 εκτάρια στην Ε.Ε. κάηκαν μεταξύ Ιανουαρίου – Μαρτίου). Η καμένη έκταση του 2022 αντιστοιχεί στο τριπλάσιο του μέσου όρου της περιόδου 2008 – 2020. Σε Γαλλία και Ισπανία αντιστοιχεί το 40% της έκτασης της Ευρωπαϊκής Ενωσης που κάηκε το α΄ εξάμηνο του 2022 – ίσο με το 4πλάσιο του μέσου όρου της περιόδου 2008 – 2020. Αντίστοιχα φαινόμενα σε όλο τον ευρωπαϊκό Νότο συμβαίνουν το καλοκαίρι του 2023. Αναφορικά με τους κινδύνους για την ανθρώπινη ζωή, σύμφωνα με το Lancet (2023), ο κίνδυνος αιφνίδιου θανάτου σε άτομα άνω των 85 ετών την περίοδο 2000-2019, ήταν: Παρίσι (1.603), Αμστερνταμ (1.595), Ρώμη (1.572), Μαδρίτη (1.402). ",False
newsbomb.gr,https://www.kathimerini.gr/society/562556398/thessaloniki-synelifthi-25chronos-poy-epicheirise-na-diocheteysei-plasta-chartonomismata-stin-asprovalta/,,Θεσσαλονίκη: Συνελήφθη 25χρονος που επιχείρησε να διοχετεύσει πλαστά χαρτονομίσματα στην Ασπροβάλτα,2023-08-05T16:07:38+03:00,Newsroom,"Είχε στην κατοχή του 86 πλαστά χαρτονομίσματα συνολικής αξίας 4.300 ευρώ. Πλαστά χαρτονομίσματα επιχείρησε να διοχετεύσει στην περιοχή της Ασπροβάλτας 25χρονος αλλοδαπός, ο οποίος συνελήφθη από αστυνομικούς του Τμήματος Πρόληψης και Καταστολής της Εγκληματικότητας της Διεύθυνσης Ασφάλειας Θεσσαλονίκης. Ο νεαρός αλλοδαπός εντοπίστηκε από αστυνομικούς που έκαναν περιπολία σε πεζόδρομο της Ασπροβάλτας και συνελήφθη όταν διαπιστώθηκε ότι είχε στην κατοχή του 86 πλαστά χαρτονομίσματα συνολικής αξίας 4.300 ευρώ. Σε βάρος του σχηματίστηκε δικογραφία από αστυνομικούς του Αστυνομικού Τμήματος Βόλβης. ",False
newsbomb.gr,https://www.kathimerini.gr/society/562556323/poly-ypsilos-kindynos-pyrkagias-gia-exi-perifereies-ayrio-kyriaki/,,Πολύ υψηλός κίνδυνος πυρκαγιάς για έξι περιφέρειες αύριο Κυριακή,2023-08-05T14:28:29+03:00,Newsroom,"Οι έξι περιφέρειες που βρίσκονται σε μεγαλύτερο κίνδυνο πυρκαγιάς. Πολύ υψηλός κίνδυνος πυρκαγιάς (κατηγορία κινδύνου 4) προβλέπεται για αύριο, Κυριακή, σύμφωνα με τον Χάρτη Πρόβλεψης Κινδύνου Πυρκαγιάς που εκδίδει η Γενική Γραμματεία Πολιτικής Προστασίας του Υπουργείου Κλιματικής Κρίσης & Πολιτικής Προστασίας.  Σύμφωνα με αυτόν, οι περιοχές του χάρτη επικινδυνότητας είναι:  Η Γενική Γραμματεία Πολιτικής Προστασίας συνιστά στους πολίτες να είναι ιδιαίτερα προσεκτικοί και να αποφεύγουν ενέργειες στην ύπαιθρο που μπορούν να προκαλέσουν πυρκαγιά από αμέλεια, όπως το κάψιμο ξερών χόρτων και κλαδιών ή υπολειμμάτων καθαρισμού, η χρήση μηχανημάτων που προκαλούν σπινθήρες όπως δισκοπρίονα, συσκευές συγκόλλησης, η χρήση υπαίθριων ψησταριών, το κάπνισμα μελισσών, η ρίψη αναμμένων τσιγάρων, κ.α. Επίσης, υπενθυμίζεται ότι κατά τη διάρκεια της αντιπυρικής περιόδου απαγορεύεται η καύση των αγρών. Σε περίπτωση που αντιληφθούν πυρκαγιά, οι πολίτες παρακαλούνται να ειδοποιήσουν αμέσως την Πυροσβεστική Υπηρεσία στον αριθμό κλήσης 199. ",True
newsbomb.gr,https://www.kathimerini.gr/society/562556308/enopli-epithesi-se-varos-odigoy-taxi-sti-leoforo-syggroy/,,Ένοπλη επίθεση σε βάρος οδηγού ταξί στη λεωφόρο Συγγρού,2023-08-05T14:19:15+03:00,Newsroom,"Ο τραυματίας διακομίστηκε και νοσηλεύεται στο Λαϊκό Νοσοκομείο Ένοπλη επίθεση σε βάρος 29χρονου οδηγού ταξί σημειώθηκε λίγο μετά τις 06:00 στη λεωφόρο Συγγρού 101. Ειδικότερα, άγνωστος που επέβαινε σε μοτοσικλέτα περνώντας από το σημείο πυροβόλησε εναντίον του 29χρονου με αποτέλεσμα να τον τραυματίσει στο πόδι. Το θύμα ανέφερε ότι δέχτηκε ξαφνικά την επίθεση ενώ περίμενε με το ταξί του έξω από κέντρο διασκέδασης και ισχυρίστηκε ότι δεν γνώριζε τον δράστη. Ο τραυματίας διακομίστηκε και νοσηλεύεται στο Λαϊκό Νοσοκομείο. Προανάκριση για την υπόθεση διενεργεί η Υποδιεύθυνση Ασφάλειας Αθηνών. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562554634/metanasteytiko-katadiokontas-diakinites-sti-voreia-ellada/,,Μεταναστευτικό: Καταδιώκοντας διακινητές στη Βόρεια Ελλάδα,2023-08-05T13:58:20+03:00,Γιάννης Παπαδόπουλος,"Το κυνηγητό στην Εγνατία Οδό και η γνωμοδότηση του Αρείου Πάγου για τη χρήση καρφιών ακινητοποίησης Το μπλε Audi Α6 πρέπει να είχε διανύσει ήδη πάνω από 250 χιλιόμετρα όταν κίνησε υποψίες. Μετέφερε πέντε ανθρώπους, τον έναν κρυμμένο στο πορτμπαγκάζ. Είχε γερμανικές πινακίδες, που αντιστοιχούσαν σε μια BMW Χ1, της οποίας η κλοπή είχε δηλωθεί λίγες ημέρες νωρίτερα στο Τμήμα Ασφαλείας Λευκού Πύργου. Κάνοντας χρήση φωτεινών και ηχητικών σημάτων, αστυνομικοί επιχείρησαν να το σταματήσουν στην εθνική οδό Θεσσαλονίκης – Καβάλας. Ο οδηγός, όμως, ανέπτυξε ταχύτητα. Αρκετά χιλιόμετρα αργότερα, το όχημα εγκλωβίστηκε σε χωματόδρομο έξω από το χωριό του Αγίου Βασιλείου. Αστυνομικός έσπασε το παράθυρο του συνοδηγού και έπεσε πάνω στο τιμόνι για να τραβήξει το κλειδί από τη μίζα, καθώς ο οδηγός επιχειρούσε να βγει ξανά στον αυτοκινητόδρομο. Ηταν 14 Οκτωβρίου 2022 και άλλη μία καταδίωξη στους οδικούς άξονες της Βόρειας Ελλάδας μόλις είχε λήξει. Το κυνηγητό διακινητών στην άσφαλτο, καθώς και ο κίνδυνος πρόκλησης τροχαίων ατυχημάτων, είναι πλέον συχνό φαινόμενο κατά μήκος της Εγνατίας Οδού, αλλά και σε παράδρομους στην ευρύτερη περιοχή. Σύμφωνα με τις ανακοινώσεις της αστυνομίας, τον περασμένο μήνα πραγματοποιήθηκαν 82 συλλήψεις ατόμων για διακίνηση μεταναστών με τη χρήση οχημάτων στην Ανατολική Μακεδονία και Θράκη. Σπανίως υπήρξε ημέρα χωρίς να καταγραφεί σχετικό συμβάν. Τουλάχιστον το τελευταίο τετράμηνο παρατηρείται μία ακόμη πιο επικίνδυνη πρακτική. Μόλις γίνουν αντιληπτά από κάποιο περιπολικό, οχήματα που εμπλέκονται στην παράνομη διακίνηση ανθρώπων πραγματοποιούν αναστροφή στην Εγνατία Οδό και κινούνται αντίθετα στο ρεύμα κυκλοφορίας. Ορισμένες φορές, όπως έχει αναφερθεί στην «Κ», μπορεί να κινηθούν αντίθετα ακόμη και στη θέα του προσωπικού συντήρησης του αυτοκινητοδρόμου, φοβούμενοι ότι πρόκειται για αστυνομικούς. Τις τελευταίες ημέρες το θέμα έχει αναδειχτεί από φορείς της τοπικής αυτοδιοίκησης, ενώ την περασμένη Δευτέρα πραγματοποιήθηκε τηλεδιάσκεψη στο υπουργείο Προστασίας του Πολίτη, ώστε να αναζητηθούν «αποτρεπτικές τεχνικές παρεμβάσεις στο οδικό δίκτυο». Τον περασμένο Απρίλιο ένα Audi δεν σταμάτησε στο σήμα αστυνομικών, μπήκε στο αντίθετο ρεύμα της Εγνατίας Οδού και συγκρούστηκε μετωπικά με αυτοκίνητο που οδηγούσε 46χρονος από την Αλεξανδρούπολη, ο οποίος σκοτώθηκε ακαριαία. Στο ίδιο δυστύχημα έχασαν τη ζωή τους ο οδηγός του Audi και τέσσερις από τους δέκα διακινούμενους. Πιο πρόσφατα, στις 30 Ιουλίου, ένα ακόμη αυτοκίνητο συγκρούστηκε μετωπικά με άλλο όχημα σε επαρχιακή οδό του Εβρου τραυματίζοντας εξαμελή οικογένεια. «Είναι καμικάζι», λέει στην «Κ», για τους οδηγούς που καταδιώκονται από την αστυνομία, ο Κωνσταντίνος Κουτσούκος, διευθύνων σύμβουλος της Εγνατίας Οδού. «Κάνουν αναστροφή στο ρεύμα που κινούνται, βγαίνουν έπειτα εκτός Εγνατίας και προσπαθούν να χαθούν μέσα στο οδικό δίκτυο. Η αστυνομία δεν μπορεί να τους κυνηγήσει ανάποδα, τους καταδιώκει παράλληλα, από το αντίθετο ρεύμα κυκλοφορίας και έπειτα στήνει μπλόκα». Τις τελευταίες ημέρες παρατηρεί ότι έχουν πυκνώσει οι περιπολίες στην περιοχή. Ο κ. Κουτσούκος διευκρινίζει ότι δεν μπορεί να τοποθετηθεί σταθερός εξοπλισμός ακινητοποίησης οχημάτων με καρφιά στον αυτοκινητόδρομο, όπου τα οχήματα κινούνται με μεγάλες ταχύτητες, γιατί όπως επισημαίνει δεν υπάρχουν σχετικές τεχνικές προδιαγραφές, ούτε το κατάλληλο νομικό πλαίσιο που να το υποστηρίξει. Η χρήση αντίστοιχων, φορητών όμως μέσων, είναι ζήτημα της αστυνομίας. Το θέμα ακόμη κι αν ανέκυψε πρόσφατα, δεν απασχολεί για πρώτη φορά τις αστυνομικές αρχές. Στη διάθεση της «Κ» βρίσκεται γνωμοδότηση του αντεισαγγελέα του Αρείου Πάγου προς το Αρχηγείο της Ελληνικής Αστυνομίας, η οποία υποβλήθηκε τον Μάιο του 2004. Είχε προηγηθεί τον Φεβρουάριο εκείνου του έτους το ερώτημα από την ΕΛ.ΑΣ. για το «εάν είναι σύννομη η τοποθέτηση επί του οδοστρώματος μηχανικών μέσων που αποτελούνται από καρφιά», με τα οποία επιδιώκεται η ακινητοποίηση οχημάτων για τη διενέργεια αστυνομικών ελέγχων, όταν οι οδηγοί δεν συμμορφώνονται. Στην απάντησή του ο αντεισαγγελέας του Αρείου Πάγου, επικαλούμενος άρθρα του Αστικού και του Ποινικού Κώδικα, ανέφερε ότι η φθορά ξένου πράγματος δεν είναι άδικη, εφόσον η βλάβη που προκαλείται είναι κατώτερη από εκείνη που απειλήθηκε και εφόσον δεν μπορεί με άλλα μέσα να αποτραπεί ο κίνδυνος. Ωστόσο διευκρίνισε, βάσει και της διατύπωσης του ερωτήματος, ότι το να μη σταθμεύσει ένα όχημα προς έλεγχο σε σήμα που κάνουν οι αστυνομικοί δεν δημιουργεί αυτόματα κίνδυνο για τρίτους ή για το κοινωνικό σύνολο. Επισήμανε ότι από τη χρήση των καρφιών «είναι πιθανό να δημιουργείται νέος, μεγαλύτερος κίνδυνος από τον αρχικά απειλούμενο, διότι εάν ο μη συμμορφωθείς στο σήμα στάσεως οδηγός δεν αντιληφθεί ότι τα ελαστικά χάνουν αέρα, ή από επιπολαιότητα το αγνοήσει και συνεχίσει με ταχύτητα, προφανώς αυξανόμενη εκ του φόβου ότι πιθανόν καταδιώκεται, μπορεί να εκτραπεί της πορείας του, ή να πέσει σε άλλα οχήματα που βαίνουν στο ίδιο ή αντίθετο ρεύμα». Δεν διστάζουν, προκειμένου να ξεφύγουν από τους αστυνομικούς, να κινούνται στο αντίθετο ρεύμα κυκλοφορίας. Σημείωσε όμως ότι η χρήση καρφιών μπορεί να κριθεί σύννομη και να επιτραπεί κατ’ εξαίρεσιν υπό προϋποθέσεις, όπως όταν τελείται η παράνομη πράξη της διακίνησης μεταναστών. Στη γνωμοδότηση αναφέρεται ότι σε αυτή την περίπτωση πρέπει να έχουν ληφθεί και προληπτικά μέτρα, να έχουν τοποθετηθεί προειδοποιητικές πινακίδες, να ενημερωθούν άλλοι οδηγοί με ηχητικές συσκευές από την αστυνομία, να απαγορευτεί η κυκλοφορία έτερων οχημάτων. «Η τελική κρίση πάντως για τον άδικο χαρακτήρα χρήσης των μέσων, εάν τυχόν υποβληθεί σχετική έγκληση, ανήκει μόνο στο αρμόδιο δικαστήριο ή δικαστικό συμβούλιο ή στους αρμόδιους εισαγγελείς», σημειώνεται. Οπως πληροφορείται η «Κ», μιλώντας με αστυνομικούς που επιχειρούν στο πεδίο, αυτή η γνωμοδότηση έχει τύχει διαφορετικών ερμηνειών. Κάποιοι αστυνομικοί έχουν εξοπλιστεί με φορητά καρφιά ακινητοποίησης και θεωρούν ότι επιτρέπεται η χρήση τους. Αλλοι, όμως, επικαλούνται την ίδια γνωμοδότηση θεωρώντας ότι απαγορεύεται η λήψη αυτού του μέτρου. Αστυνομικός με εμπειρία σε καταδιώξεις, που έχει ακολουθήσει όχημα και για 70 χιλιόμετρα, εξηγεί στην «Κ» υπό τον όρο της ανωνυμίας ότι βάσει κανόνων απαγορεύεται ο εμβολισμός. «Οταν ξεκινάει μια καταδίωξη σε ενδιαφέρει να μη χτυπήσεις άλλον και οι επιβαίνοντες να μην πάθουν κάτι», λέει. Ο ίδιος επισημαίνει ότι και στην περίπτωση που στήνεται κάποιο μπλόκο πρέπει να υπάρχει στην άκρη κενό, μια δίοδος διαφυγής, για να μην προκληθεί σύγκρουση. «Οι οδηγοί κάνουν ελιγμούς για να μην τους πλευρίσεις και δεις καλά ποιος είναι στο τιμόνι. Αν μπορούν μπαίνουν στο αντίθετο ρεύμα για να κερδίσουν χρόνο και να διαφύγουν», λέει ο αστυνομικός. «Το πρόβλημα είναι ότι δεν έχουν την αίσθηση του κινδύνου. Μπορεί να είναι οδηγοί λίγων μηνών, μόλις να έχουν πιάσει τιμόνι. Γι’ αυτό έχουμε εκτροπές και συγκρούσεις». Ενδεικτικά, τον Αύγουστο του 2020 οι αστυνομικοί ενημερώθηκαν για τροχαίο κοντά στον ανισόπεδο κόμβο Δαδιάς. Ενα ασημί Opel Astra με βουλγαρικές πινακίδες είχε προσκρούσει σε προστατευτικές μπάρες. Οι διακινούμενοι ήταν οκτώ και είχαν πληρώσει από 2.500 ευρώ ο καθένας. Ενας επιβάτης σκοτώθηκε και άλλος εισήχθη στη ΜΕΘ. «Ο οδηγός έτρεχε υπερβολικά, δεν πρόσεχε στον δρόμο, έχασε τον έλεγχο και χτύπησε στις μπάρες», κατέθεσε ένας από τους μετανάστες. Είχαν περάσει μόλις 20 λεπτά από τη στιγμή που τους είχε παραλάβει. Σε κάποιες περιπτώσεις οι οδηγοί μπορεί να μην είναι μέλη κυκλώματος διακίνησης, αλλά μετανάστες που χρωστούν χρήματα για τη μεταφορά τους και ξεπληρώνουν το χρέος τους. Το τελευταίο διάστημα αναρτώνται σε λογαριασμούς του TikTok σύντομα βίντεο τα οποία φέρεται να έχουν τραβηχτεί στην ελληνική μεθόριο. Δείχνουν οχήματα με ελληνικές πινακίδες (ορισμένα μπορεί να είναι νοικιασμένα, όπως παρατηρείται πρόσφατα), στα οποία επιβιβάζονται άνθρωποι που φαίνεται μόλις να έχουν εισέλθει σε ελληνικό έδαφος. Αυτοί οι λογαριασμοί φέρουν τουρκικούς αριθμούς τηλεφώνου, ενδεχομένως για να διαφημίσουν τις υπηρεσίες τους. «Οι διακινητές με σκοπό το κέρδος, θέτουν σε κίνδυνο ανθρώπινες ζωές, στοιβάζοντας 10-12 ανθρώπους μέσα σε ένα επιβατικό αυτοκίνητο για να διανύσουν την εθνική οδό με τεράστιες ταχύτητες. Πολλές φορές τοποθετούν μέχρι και τρεις ανθρώπους στον χώρο των αποσκευών, γεγονός που λόγω του ανεπαρκούς αερισμού μπορεί να επιφέρει μέχρι και τον θάνατο», λέει στην «Κ» ο ποινικολόγος Αντώνης Καραγιάννης, που έχει χειριστεί αντίστοιχες υποθέσεις. Οπως εξηγεί, κατά καιρούς έχουν χρησιμοποιηθεί διάφορες μέθοδοι για να αποφεύγονται οι αστυνομικοί έλεγχοι. Παλαιότερα επιλεγόταν η χρήση προπομπού, οχήματος που προπορευόταν. Διαπίστωνε πού υπάρχουν αστυνομικοί έλεγχοι και ενημέρωνε τον διακινητή για να αλλάξει διαδρομή. «Αργότερα, στρατολογήθηκαν μέχρι και ανήλικοι στον ρόλο του οδηγού, καθώς σε περίπτωση σύλληψής τους, η επιβολή προσωρινής κράτησής τους ήταν δικονομικά δυσχερέστερη και για μικρότερο χρονικό διάστημα», λέει. «Σήμερα παρατηρούμε ότι οι διακινητές δεν διστάζουν να οδηγήσουν ακόμα και στο αντίθετο ρεύμα της εθνικής οδού, προκειμένου να αποφύγουν τους αστυνομικούς ελέγχους». ",True
newsbomb.gr,https://www.kathimerini.gr/society/562556278/kavala-dikografia-se-varos-voylgaroy-poy-ypesteile-tin-elliniki-simaia-kai-anevase-ayti-tis-choras-toy/,,Καβάλα: Δικογραφία σε βάρος Βούλγαρου που υπέστειλε την ελληνική σημαία και ανέβασε αυτή της χώρας του,2023-08-05T13:55:10+03:00,Newsroom,"Κατά τη σύλληψή του, ο 35χρονος πρόβαλε αντίσταση, εξύβριζε τους λιμενικούς και φώναζε ότι οι περιοχές αυτές ανήκουν στη Βουλγαρία. Έναν 35χρονο Βούλγαρο συνέλαβαν τις βραδινές ώρες χθες, οι άντρες του Κεντρικού Λιμεναρχείου Καβάλας και τον οδήγησαν στην Εισαγγελία Πρωτοδικών Καβάλας όπου του απαγγέλθηκαν κατηγορίες για προσβολή εθνικών συμβόλων, ωστόσο λίγη ώρα αργότερα αφέθηκε ελεύθερος. Σύμφωνα με την ανακοίνωση του Κεντρικού Λιμεναρχείου Καβάλας και αυτόπτες μάρτυρες, ο 35χρονος Βούλγαρος το βράδυ της Παρασκευής κατευθύνθηκε προς τον λιμενοβραχίονα του επιβατικού λιμένα «Απόστολος Παύλος» και αφού υπέστειλε την ελληνική σημεία που κυμάτιζε, ανέβασε τη σημασία της Βουλγαρίας. Αυτόπτες μάρτυρες ενημέρωσαν τις λιμενικές αρχές που έσπευσαν στο σημείο και προσπάθησε να συλλάβουν τον 35χρονο άντρα ο οποίος πρόβαλε αντίσταση, εξύβριζε τους λιμενικούς και φώναζε ότι οι περιοχές αυτές ανήκουν στη Βουλγαρία. Με τη δικογραφία που σχηματίστηκε σε βάρος του, οδηγήθηκε στην Εισαγγελία Πρωτοδικών Καβάλας. Σύμφωνα με πληροφορίες ο εν λόγω συλληφθείς είχε απασχολήσει και άλλη μια φορά τις αρχές με ανάλογο περιστατικό καθώς φέρεται να είναι μέλος εξτρεμιστικής οργάνωσης που πρεσβεύει πως η Καβάλα και οι περιοχές της ανατολικής Μακεδονίας ανήκουν στη γειτονική χώρα και όχι στην Ελλάδα. Πηγή: ΑΠΕ ",False
newsbomb.gr,https://www.kathimerini.gr/society/562556257/vinteo-me-ti-diasosi-49-atomon-apo-fortigo-ploio-simaias-mpeliz/,,Βίντεο με τη διάσωση 49 ατόμων από φορτηγό πλοίο σημαίας Μπελίζ,2023-08-05T13:24:20+03:00,Newsroom,"49 άτομα διασώθηκαν από φορτηγό πλοίο σημαίας Μπελίζ, το οποίο βρισκόταν 109 ναυτικά μίλια Νοτιοδυτικά της Πύλου 49 άτομα διασώθηκαν από φορτηγό πλοίο σημαίας Μπελίζ, το οποίο βρισκόταν 109 ναυτικά μίλια Νοτιοδυτικά της Πύλου. Η διάσωση έγινε υπό τον συντονισμό του Ενιαίου Κέντρου Συντονισμού Έρευνας και Διάσωσης του Λιμενικού Σώματος – Ελληνικής Ακτοφυλακής.  Η λέμβος έπλεε σε διεθνή χωρικά ύδατα, σε περιοχή ευθύνης της Ελλάδας. Οι μετανάστες ενημέρωσαν αρχικά τον θάλαμο επιχειρήσεων της Ρώμης και αυτοί με την σειρά τους τις ελληνικές υπηρεσίες. Σύμφωνα με το ΑΠΕ-ΜΠΕ, μετά τη διαδικασία ταυτοποίησης και καταγραφής, αλλά και την εξέταση από ιατρικό προσωπικό, οι διασωθέντες θα παραμείνουν σε χώρο στην Καλαμάτα εως ότου μεταφερθούν σε ειδική δομή μεταναστών. Δείτε το σχετικό βίντεο  ",False
newsbomb.gr,https://www.kathimerini.gr/society/562556179/stelechos-tis-kamora-synelifthi-stin-kerkyra/,,Στέλεχος της Καμόρα συνελήφθη στην Κέρκυρα,2023-08-05T12:17:31+03:00,Newsroom,"Σε βάρος του εκκρεμούσε Ευρωπαϊκό Ένταλμα Σύλληψης της Εισαγγελίας της Νάπολη Συνελήφθη απογευματινές ώρες χθες, Παρασκευή 4 Αυγούστου 2023 σε περιοχή της Κέρκυρας, από αστυνομικούς της Υποδιεύθυνσης Ασφάλειας Κέρκυρας, 60χρονος αλλοδαπός σε βάρος του οποίου εκκρεμούσε Ευρωπαϊκό Ένταλμα Σύλληψης της Εισαγγελίας της Νάπολη, για εγκληματική οργάνωση και οικονομικά αδικήματα. Ο συλληφθείς αναζητούνταν από το 2012 και είχε καταδικαστεί σε 14 χρόνια και 4 μήνες φυλάκιση για ξέπλυμα μαύρου χρήματος και το όνομα του συμπεριλαμβανόταν στη λίστα των «επικίνδυνων φυγόδικων του Υπουργείου Εσωτερικών» (πρώην λίστα των 100 πλέον καταζητούμενων).  Ο 60χρονος, σύμφωνα με το κατηγορητήριο, είχε παίξει σημαντικό ρόλο στο ξέπλυμα μαύρου χρήματος για λογαριασμό φαμίλιας της Καμόρα, μέσω παράνομων επιχειρήσεων. Ζούσε στην Κέρκυρα, στην περιοχή Γουβιά, εδώ και μια δεκαετία μαζί με τη γυναίκα του ενώ έχει και ένα παιδί. Εργαζόταν σαν μάγειρας σε ιταλικό εστιατόριο. Ο εντοπισμός και η σύλληψή του είναι αποτέλεσμα επιχείρησης που συντονίστηκε από τη Διεύθυνση Διεθνούς Αστυνομικής Συνεργασίας του Αρχηγείου της Ελληνικής Αστυνομίας, μετά από κατάλληλη αξιοποίηση πληροφοριακών στοιχείων και τη συνδρομή των Ιταλικών Αρχών. Οι ιταλικές Αρχές φαίνεται πως δίνουν πολύ μεγάλη σημασία στο συγκεκριμένο πρόσωπο, καθώς στις έρευνες για τον εντοπισμό και την σύλληψη του στην Ελλάδα, συμμετείχε προσωπικό του Ερευνητικού Πυρήνα των Καραμπινιέρων της Νάπολης, που ήρθε ειδικά για αυτόν τον σκοπό στη χώρα μας ως παρατηρητές και προσωπικό του Γραφείου Εμπειρογνώμονα για την ασφάλεια της ιταλικής πρεσβείας στην Αθήνα. Ο συλληφθείς θα οδηγηθεί στην αρμόδια εισαγγελική Αρχή. ",False
newsbomb.gr,https://www.kathimerini.gr/society/562556155/thessaloniki-choris-nero-tha-parameinei-megalo-tmima-toy-kentroy-tis-polis-logo-thraysis-agogoy-tis-eyath/,,Θεσσαλονίκη: Χωρίς νερό θα παραμείνει μεγάλο τμήμα του κέντρου της πόλης λόγω θραύσης αγωγού της ΕΥΑΘ,2023-08-05T12:00:42+03:00,Newsroom,"Χωρίς νερό θα παραμείνει έως το απόγευμα μεγάλο τμήμα του κέντρου της Θεσσαλονίκης λόγω θραύσης αγωγού ύδρευσης στην οδό Ερμού Χωρίς νερό θα παραμείνει έως το απόγευμα μεγάλο τμήμα του κέντρου της Θεσσαλονίκης λόγω θραύσης αγωγού ύδρευσης στην οδό Ερμού. Από τη θραύση του αγωγού πλημμύρισε ο δρόμος, υπήρξε εισροή υδάτων σε υποσταθμό της ΔΕΗ και διακόπηκε προσωρινά η κυκλοφορία των οχημάτνω στην περιοχή. Συνεργεία της ΕΥΑΘ και του ΔΕΔΔΗΕ βρίσκονται στην περιοχή για την αποκατάσταση της βλάβης. Η υδροδότηση έχει διακοπεί στις οδούς Ερμού, Τσιμισκή Ιωάννη, στην Πλατεία Ναυαρίνου στη Λεωφόρος Νίκης, στις οδούς Μητροπόλεως και Εθνικής Αμύνης και σε όλες τις παρακείμενες οδούς. Σύμφωνα με την ΕΥΑΘ η βλάβη αναμένεται να αποκατασταθεί γύρω στις 17.30-18.30. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562556134/proeidopoiitiko-minyma-apo-tin-politiki-prostasia-gia-epikindyna-kairika-fainomena/,,Προειδοποιητικό μήνυμα από την Πολιτική Προστασία για επικίνδυνα καιρικά φαινόμενα,2023-08-05T11:52:21+03:00,Newsroom,"Προειδοποιητικό μήνυμα για επικίνδυνα καιρικά φαινόμενα έλαβαν στα κινητά τηλέφωνά τους κάτοικοι σε περιοχές του Ιονίου, της Ηπείρου, της Αχαΐας αλλά και της Αιτωλοακαρνανίας Προειδοποιητικό μήνυμα για επικίνδυνα καιρικά φαινόμενα έλαβαν στα κινητά τηλέφωνά τους κάτοικοι σε περιοχές του Ιονίου, της Ηπείρου, της Αχαΐας αλλά και της Αιτωλοακαρνανίας. Σύμφωνα, λοιπόν, με το προειδοποιητικό μήνυμα από την Πολιτική Προστασία, από τις επόμενες ώρες έως και αργά το βράδυ, προβλέπονται επικίνδυνα καιρικά φαινόμενα, όπως, ισχυρές καταιγίδες. ⚠️Ενεργοποίηση 1⃣1⃣2⃣ 🆘Επικίνδυνα καιρικά φαινόμενα (ισχυρές καταιγίδες) τις επόμενες ώρες έως αργά το βράδυ σε #Ιόνιο #Ήπειρο & #Αιτωλοακαρνανία ‼️Περιορίστε τις άσκοπες μετακινήσεις κατά τη διάρκεια των φαινομένων & ακολουθείτε οδηγίες Αρχών ℹ️https://t.co/mbLpAekqgN — 112 Greece (@112Greece) August 5, 2023  Με το συγκεκριμένο μήνυμα, η Πολιτική Προστασία καλεί τους κατοίκους να περιορίσουν τις άσκοπες μετακινήσεις τους, κατά την διάρκεια των φαινομένων και να ακολουθούν τις οδηγίες των αρχών. Σύμφωνα με την ανακοίνωση της ΕΜΥ, το καιρικό σύστημα με την ονομασία «PETAR», όπως ονομάστηκε από τη Μετεωρολογική Υπηρεσία της Ιταλίας, κινούμενο ανατολικά, θα προκαλέσει πρόσκαιρη επιδείνωση του καιρού σε περιοχές της δυτικής και της βόρειας Ελλάδας, από το μεσημέρι του Σαββάτου 05-08-2023 έως και τις πρώτες πρωινές ώρες της Κυριακής 06-08-2023, με κύρια χαρακτηριστικά τις ισχυρές βροχές και καταιγίδες που θα συνοδεύονται από μεγάλη συχνότητα κεραυνών και τοπικές χαλαζοπτώσεις, ανακοίνωσε η ΕΜΥ. Οι περιοχές που θα επηρεαστούν είναι: α. Άμεσα η περιοχή Κέρκυρας-Παξών. β. Από νωρίς το απόγευμα τα υπόλοιπα νησιά του Ιονίου (κυρίως Κεφαλλονιά, Λευκάδα, Ιθάκη), η Ήπειρος, η δυτική Στερεά και η δυτική Μακεδονία. γ. Από αργά το απόγευμα η βορειοδυτική Πελοπόννησος και η δυτική και βόρεια Θεσσαλία. δ. Από το βράδυ η κεντρική Μακεδονία. Τη νύχτα του Σαββάτου προς την Κυριακή τα φαινόμενα στη δυτική χώρα θα εξασθενήσουν. Πρόσκαιρη επιδείνωση του καιρού προβλέπεται από τις μεσημβρινές ώρες στο βόρειο Ιόνιο (κυρίως στην περιοχή Κέρκυρας – Παξών) και την Ήπειρο, βαθμιαία στη δυτική Μακεδονία και τη δυτική Στερεά και από αργά το απόγευμα στη βορειοδυτική Πελοπόννησο, τη δυτική και τη βόρεια Θεσσαλία και την κεντρική Μακεδονία, με ισχυρές βροχές και καταιγίδες που θα συνοδεύονται από μεγάλη συχνότητα κεραυνών και χαλαζοπτώσεις. Τη νύχτα του Σαββάτου προς την Κυριακή τα φαινόμενα στη βορειοδυτική χώρα θα εξασθενήσουν. Στις υπόλοιπες περιοχές ο καιρός θα είναι γενικά αίθριος. Οι άνεμοι θα πνέουν στις περισσότερες περιοχές νότιοι νοτιοδυτικοί 4 με 5 και βαθμιαία μετά το απόγευμα και από τα δυτικά θα επικρατήσουν δυτικοί βορειοδυτικοί άνεμοι 4 με 6 μποφόρ. Η θερμοκρασία θα σημειώσει πτώση στο Ιόνιο, την Ήπειρο και τη δυτική Στερεά και δεν θα ξεπεράσει τους 32 με 34 βαθμούς Κελσίου. Στην υπόλοιπη χώρα η θερμοκρασία θα φτάσει τους 34 με 36 βαθμούς, τοπικά στα ηπειρωτικά και τα νησιά του ανατολικού Αιγαίου τους 37 με 39 και κατά τόπους στη Θεσσαλία και την ανατολική Στερεά τους 40 βαθμούς Κελσίου. Καιρός: Αίθριος. Ανεμοι: Μεταβλητοί 3 με 4, από το μεσημέρι νότιοι τοπικά έως 5 μποφόρ. Από αργά το απόγευμα και από τα δυτικά δυτικοί βορειοδυτικοί με την ίδια ένταση. Θερμοκρασία: Από 25 έως 38 με 39 βαθμούς Κελσίου. Στα παραθαλάσσια η μέγιστη θα είναι 2 με 3 βαθμούς χαμηλότερη. Καιρός: Αρχικά γενικά αίθριος. Από το απόγευμα θα αναπτυχθούν νεφώσεις και το βράδυ θα εκδηλωθούν ισχυρές βροχές και καταιγίδες που θα συνοδεύονται από μεγάλη συχνότητα κεραυνών και χαλαζοπτώσεις. Ανεμοι: Μεταβλητοί 2 με 3 και το απόγευμα νότιοι έως 4 μποφόρ. Θερμοκρασία: Από 24 έως 35 με 36 βαθμούς Κελσίου. Καιρός: Αρχικά γενικά αίθριος. Από το απόγευμα στη δυτική Μακεδονία και βαθμιαία στην κεντρική Μακεδονία προβλέπονται νεφώσεις με ισχυρές βροχές και καταιγίδες που θα συνοδεύονται από μεγάλη συχνότητα κεραυνών και χαλαζοπτώσεις. Τη νύχτα τα φαινόμενα στη δυτική Μακεδονία θα εξασθενήσουν. Ανεμοι: Μεταβλητοί 2 με 3 και στα ανατολικά ανατολικοί βορειοανατολικοί 4 με 5 μποφόρ. Από το μεσημέρι και από τα δυτικά θα στραφούν σε νοτίων διευθύνσεων έως 4 μποφόρ. Θερμοκρασία: Από 21 έως 38 με 39 βαθμούς Κελσίου. Στη δυτική Μακεδονία 4 με 5 βαθμούς χαμηλότερη. Καιρός: Αρχικά γενικά αίθριος, γρήγορα όμως θα αναπτυχθούν νεφώσεις και από το μεσημέρι στο βόρειο Ιόνιο (κυρίως στην περιοχή Κέρκυρας – Παξών), την Ήπειρο και βαθμιαία στη δυτική Στερεά, και από αργά το απόγευμα στη βορειοδυτική Πελοπόννησο θα εκδηλωθούν ισχυρές βροχές και καταιγίδες που θα συνοδεύονται από μεγάλη συχνότητα κεραυνών και χαλαζοπτώσεις. Τη νύχτα τα φαινόμενα στα βορειοδυτικά θα εξασθενήσουν. Ανεμοι: Νότιοι νοτιοδυτικοί 3 με 5 και στα νότια δυτικοί, που μετά το απόγευμα θα στραφούν σε δυτικούς βορειοδυτικούς με την ίδια ένταση. Θερμοκρασία: Από 21 έως 33 με 34 βαθμούς Κελσίου. Καιρός: Αρχικά γενικά αίθριος. Από το απόγευμα θα αναπτυχθούν νεφώσεις κυρίως στη Θεσσαλία και στη δυτική και βόρεια Θεσσαλία θα εκδηλωθούν ισχυρές βροχές και καταιγίδες που θα συνοδεύονται από μεγάλη συχνότητα κεραυνών και χαλαζοπτώσεις. Ανεμοι: Μεταβλητοί 3 με 4 και στα νότια δυτικοί έως 5 μποφόρ, που από το μεσημέρι θα στραφούν σε νότιους νοτιοδυτικούς 3 με 5 και στα νότια σε δυτικούς νοτιοδυτικούς τοπικά έως 6 μποφόρ. Θερμοκρασία: Από 22 έως 38 με 39 και κατά τόπους στη Θεσσαλία και την ανατολική Στερεά έως 40 βαθμούς Κελσίου. Καιρός: Αίθριος. Τοπικά περιορισμένη ορατότητα τις πρωινές ώρες κυρίως στις Κυκλάδες. Ανεμοι: Από δυτικές διευθύνσεις 3 έως 5 και από το απόγευμα νοτιοδυτικοί 5 μποφόρ. Θερμοκρασία: Από 22 έως 36 βαθμούς Κελσίου. Καιρός: Αίθριος. Τοπικά περιορισμένη ορατότητα τις πρωινές ώρες. Ανεμοι: Από δυτικές διευθύνσεις 3 με 5 μποφόρ και μέχρι το μεσημέρι στα βόρεια βορειοανατολικοί με την ίδια ένταση. Από το βράδυ στα βόρεια θα στραφούν σε νοτίων διευθύνσεων τοπικά έως 5 μποφόρ. Θερμοκρασία: Από 24 έως 36 βαθμούς και στα νησιά του Ανατολικού Αιγαίου έως 39 βαθμούς Κελσίου. Καιρός: Αίθριος. Ανεμοι: Μεταβλητοί 3 με 4 και από το μεσημέρι νότιοι τοπικά έως 5 μποφόρ. Θερμοκρασία: Από 25 έως 38 βαθμούς Κελσίου. Στην κεντρική Μακεδονία θα σημειωθούν τοπικές νεφώσεις με σποραδικές βροχές και καταιγίδες κατά τόπους ισχυρές τις πρώτες πρωινές ώρες και γρήγορη βελτίωση. Στις υπόλοιπες περιοχές ο καιρός θα είναι γενικά αίθριος, με πρόσκαιρες νεφώσεις το πρωί στα δυτικά, τη Θεσσαλία, την ανατολική Μακεδονία και τη Θράκη όπου υπάρχει πιθανότητα τοπικών βροχών. Οι άνεμοι θα πνέουν από δυτικές διευθύνσεις 4 με 6 μποφόρ. Η θερμοκρασία θα σημειώσει πτώση και θα φτάσει στα δυτικά τους 31 με 33 βαθμούς, στα υπόλοιπα ηπειρωτικά τους 35 με 36 και τοπικά τους 37 και στα νησιά του Αιγαίου τους 33 με 34 βαθμούς Κελσίου. Γενικά αίθριος θα είναι ο καιρός, η ορατότητα τις πρωινές ώρες στα δυτικά ηπειρωτικά θα είναι τοπικά περιορισμένη. Οι άνεμοι θα πνέουν δυτικοί βορειοδυτικοί 3 με 5 και βαθμιαία στα δυτικά και τα νότια τοπικά 6 μποφόρ. Η θερμοκρασία δεν θα σημειώσει αξιόλογη μεταβολή. ",False
newsbomb.gr,https://www.kathimerini.gr/society/562553071/psachnoyn-me-csi-ton-dolofono-agrion-zoon-sta-megara/,,Ψάχνουν με… CSI τον δολοφόνο άγριων ζώων στα Μέγαρα,2023-08-05T09:30:49+03:00,Γιώργος Λιάλιος,"Ανάλυση DNA χρησιμοποιήθηκε για πρώτη φορά στη χώρα μας για να διαλευκανθεί περιστατικό θανάτωσης άγριας ζωής Ανάλυση DNA χρησιμοποιήθηκε για πρώτη φορά στη χώρα μας για να διαλευκανθεί περιστατικό θανάτωσης άγριας ζωής. Το περιστατικό αφορά τη θανάτωση αλεπούδων με φόλες στην περιοχή των Μεγάρων – χάρη στα γάντια και σε ένα μπουκάλι πλαστικό νερό που άφησαν πίσω οι δράστες, έγινε ανάλυση από τα εργαστήρια της Διεύθυνσης Εγκληματολογικών Ερευνών της αστυνομίας. Από την ανάλυση προέκυψαν δείγματα DNA για έναν άνδρα και τώρα μένει η έρευνα της αστυνομίας να οδηγήσει στην ταυτοποίησή του. Το περιστατικό συνέβη τον Μάιο στην περιοχή Πευκενέας Μεγάρων. Στα μέσα του μήνα, ένας σκύλος τον οποίο είχε βγάλει βόλτα ο ιδιοκτήτης του στην περιοχή έχασε τη ζωή του από φόλα. Ειδοποιήθηκαν φιλοζωικές οργανώσεις και εθελοντές της ΑΝΙΜΑ έκαναν επί δέκα ημέρες περιπολίες στην περιοχή, προκειμένου να συλλέξουν τις φόλες. Οι εθελοντές βρήκαν δέκα νεκρές αλεπούδες (κάποιες μάλιστα είχαν πρόσφατα γεννήσει, επομένως δεν θα επιζούσαν και τα μικρά τους). Βρήκαν επίσης και ένα ζευγάρι γάντια και δύο μπουκάλια νερού, που προφανώς χρησιμοποίησε ο άγνωστος δράστης, και τα παρέδωσαν στο δασαρχείο Μεγάρων, το οποίο ενημέρωσε τον εισαγγελέα. Επειδή η φόλα χρησιμοποιήθηκε για να θανατώσει άγρια ζώα, το δασαρχείο ειδοποίησε τον Οργανισμό Φυσικού Περιβάλλοντος (ΟΦΥΠΕΚΑ), που διαθέτει πλέον Ειδική Μονάδα Ανίχνευσης Δηλητηριασμένων Δολωμάτων. Στέλεχος του ΟΦΥΠΕΚΑ με ειδικά εκπαιδευμένο σκύλο ήρθε από την Πελοπόννησο (όπου υπάρχει σοβαρό πρόβλημα με δηλητηριασμένα δολώματα) στην περιοχή όπου εντόπισε και άλλες φόλες και νεκρές αλεπούδες (ανεβάζοντας τον αριθμό των νεκρών ζώων σε 12), ενώ επιβεβαίωσε την ύπαρξη υπολειμμάτων δηλητηρίου στα δείγματα. Πρωτοφανής κινητοποίηση για τον εντοπισμό αγνώστου που θανάτωσε με φόλες τουλάχιστον 12 αλεπούδες – Το Εγκληματολογικό της ΕΛ.ΑΣ. εντόπισε το DNA του. Το δασαρχείο έστειλε τα αντικείμενα στο εργαστήριο του Τμήματος Ανάλυσης Βιολογικών Υλικών της Διεύθυνσης Εγκληματολογικών Ερευνών της Ελληνικής Αστυνομίας, το οποίο πραγματοποίησε ανάλυση DNA. Από την ανάλυση, που κοινοποιήθηκε προ μηνός στο δασαρχείο και στον ΟΦΥΠΕΚΑ, προέκυψε δείγμα DNA ενός άνδρα, που είναι και ο δράστης του εγκλήματος. Ποιος θα μπορούσε να είναι ο δράστης; Κάτοικοι της περιοχής δεν αποκλείουν να είναι κτηνοτρόφος, καθώς συχνά υφίστανται ζημιές από αλεπούδες, ή και κυνηγός, αφού πολλοί θεωρούν τις αλεπούδες ως «ανταγωνιστή» στο κυνήγι λαγών. Είναι σύνηθες επίσης τις φόλες να τοποθετούν περίοικοι που ενοχλούνται από την παρουσία αδέσποτων σκύλων. Σε κάθε περίπτωση, είναι η πρώτη φορά στη χώρα μας που διενεργείται ανάλυση DNA από τα εργαστήρια της Ελληνικής Αστυνομίας για να διαλευκανθεί περιστατικό που αφορά έγκλημα κατά της άγριας ζωής. Τα στοιχεία της ανάλυσης είναι διαθέσιμα στον εισαγγελέα για πιθανή ταυτοποίηση του δράστη. Αυτό που μένει τώρα είναι η έρευνα της αστυνομίας να οδηγήσει σε υπόπτους, για την ταυτοποίηση των οποίων αρκεί μόνον η λήψη δείγματος DNA. Αξίζει να σημειωθεί επιπλέον ότι δεν είναι ασυνήθιστο φαινόμενο τα τελευταία χρόνια μεγάλα θηλαστικά, όπως αγριογούρουνα, λύκοι και αλεπούδες, να εμφανίζονται όλο και πιο κοντά στον αστικό ιστό, να πλησιάζουν ακόμη και κοντά στα σπίτια των πολιτών. Αγρια ζώα αποτελούν πλέον κομμάτι και του αστικού περιβάλλοντος της Αττικής. ",False
newsbomb.gr,https://www.kathimerini.gr/society/562554682/paralies-omprelokathismata-ta-mazepsan-mechri-na-perasei-i-mpora/,,Παραλίες – Ομπρελοκαθίσματα: Τα μάζεψαν μέχρι να περάσει η μπόρα;,2023-08-05T07:25:39+03:00,Γιώργος Λιάλιος,"Αρον άρον απομάκρυναν τα ομπρελοκαθίσματα στη Νάξο – Φόβος επανάληψης του φαινομένου αν δεν επιβληθεί ο νόμος Η πληροφορία για την άφιξη υπαλλήλου της Κτηματικής Υπηρεσίας στη Νάξο, αλλά και η προειδοποίηση που έστειλε προ ημερών ο εισαγγελέας Εφετών Αιγαίου στο νησί, προκάλεσε πανικό στις παράνομα κατειλημμένες παραλίες του νησιού. Προχθές το βράδυ και χθες το πρωί, η Πλάκα, η Αγία Αννα και ο Αγιος Προκόπιος –από τις ομορφότερες αλλά και πιο άγρια κακοποιημένες παραλίες του νησιού– άδειασαν από ξαπλώστρες και έπιπλα παραλίας, αποδεικνύοντας έτσι στην πράξη ότι δεν υπήρχαν άδειες ή υπήρχαν τεράστιες παραβάσεις των μισθωτηρίων. Το ζητούμενο, πάντως, είναι τα πρόστιμα να επιβληθούν ούτως ή άλλως και να γίνουν σφραγίσεις καταστημάτων, ειδάλλως το φαινόμενο δεν θα αργήσει να επαναληφθεί. Η επιχείρηση απόσυρσης των παράνομων ομπρελοκαθισμάτων ξεκίνησε αργά το βράδυ της Πέμπτης. «Χθες το βράδυ πήγα βόλτα με τον σύζυγό μου στην παραλία της Πλάκας και είδαμε ότι επικρατούσε πανικός!» λέει η κ. Πωλίνα Λινκ, μέλος του κινήματος «Σώστε τις παραλίες της Νάξου». «Είδαμε δεκάδες ανθρώπους να στοιβάζουν ξαπλώστρες σε φορτηγά χωρίς πινακίδες, στο ένα μαγαζί μετά το άλλο. Μάζευαν όλοι αυτοί που μέχρι πριν από λίγες ημέρες υποστήριζαν ότι ήταν νόμιμοι και θύμωναν μαζί μας που διαμαρτυρόμασταν για την κατάσταση». Η ίδια εικόνα επικρατούσε χθες το πρωί στην Αγία Αννα και στον Αγιο Προκόπιο. «Από τη μία αισθάνομαι χαρούμενη, από την άλλη θεωρώ ότι όλο αυτό είναι μια κοροϊδία», τονίζει η κ. Λινκ. «Επεσε σύρμα ότι θα γίνει έλεγχος και έτρεξαν όλοι να μαζέψουν. Ετσι θα έπρεπε να είναι όλο το καλοκαίρι. Μια χαρά θα δούλευαν τα καταστήματα, χωρίς να χρειάζεται να γίνει αυτή η καταστροφή, να ισοπεδωθούν οι αμμόλοφοι, να ξεριζωθεί η βλάστηση». Η αντίδραση των πολιτών έφερε αποτέλεσμα, αλλά το ζητούμενο είναι τα πρόστιμα να επιβληθούν και όπου πρέπει να γίνουν σφραγίσεις καταστημάτων. Η αίσθηση της κ. Λινκ περί ελέγχων ήταν τελικά ακριβής. Προ ημερών, ο εισαγγελέας Εφετών Αιγαίου Οδυσσέας Τσορμπατζόγλου διαμήνυσε σε ανθρώπους στη Νάξο ότι πρόκειται σύντομα να το επισκεφθεί. Περαιτέρω, όπως επιβεβαιώνει στην «Κ» και ο δήμαρχος Δημήτρης Λιανός, προχθές πήγε στο νησί υπάλληλος της Κτηματικής Υπηρεσίας Κυκλάδων για έλεγχο. Το γεγονός αυτό γεννάει εύλογα ερωτήματα για τη «διαρροή», δεν αποτελεί πάντως πρόβλημα εάν η υπηρεσία σκοπεύει να καταγράψει τις παρανομίες, να επιβάλει πρόστιμα και να ζητήσει τη σφράγιση καταστημάτων καθώς τα σύγχρονα τεχνικά μέσα (αεροφωτογραφίες) επιτρέπουν να ληφθεί ακριβής εικόνα της κατάστασης τις προηγούμενες ημέρες. «Στα τέλη Απριλίου, ήρθε στο νησί ο διευθυντής της Κτηματικής και επισκεφθήκαμε μαζί τις παραλίες που επρόκειτο να μισθωθούν, όσο ήταν άδειες. Μάλιστα, εμείς φωτογραφίσαμε τα 139 σημεία που θα μισθώνονταν, για να γνωρίζουμε επακριβώς ποια ήταν η προηγούμενη κατάσταση», εξηγεί ο κ. Λιανός. «Προχθές το βράδυ, ήρθε υπάλληλος της Κτηματικής για έλεγχο – ήταν η πρώτη φορά έπειτα από χρόνια και, βέβαια, είναι πολύ σημαντικό». Ο κ. Λιανός υποστηρίζει ότι ο δήμος έχει αρκετές φορές έρθει σε επαφή με την αστυνομία και την Κτηματική φέτος για παρανομίες στους αιγιαλούς. Επιπλέον, ότι έχει ζητήσει από την τεχνική υπηρεσία του δήμου να ελεγχθούν όλες οι συμβάσεις μίσθωσης παραλιών. Σε αρκετές περιπτώσεις, οι τοπικές αρχές προχώρησαν σε καταγραφή. Οι πιο πρόσφατες στις 17 Ιουλίου, όταν διαπιστώθηκε από το Λιμενικό η παράνομη τοποθέτηση τραπεζοκαθισμάτων στον Αγιο Προκόπιο από το κατάστημα Art Cafe και στις 22 Ιουλίου η παράνομη (χωρίς μίσθωση) κατάληψη με ομπρελοκαθίσματα περίπου 150 τ.μ. από το καφέ El Coco (πρώην Misha). «Χθες μας ήρθε με καθυστέρηση σήμα για να ζητήσουμε τη σφράγιση μιας επιχείρησης. Δεν είναι όμως όλες οι επιχειρήσεις στην Πλάκα, στην Αγία Αννα και στον Αγιο Προκόπιο παράνομες όπως λέγεται. Πολλές, βέβαια, έχουν μεγάλες υπερβάσεις στα μισθωτήρια και φθάνουν μέχρι το κύμα. Εχουμε περίπτωση επιχείρησης που έχει μισθωτήριο για ξαπλώστρες και το βράδυ τις αντικαθιστά με τραπέζια και καρέκλες επάνω στην άμμο, που δεν επιτρέπεται. Θέλω ωστόσο να αναφέρω και μια άλλη διάσταση του προβλήματος. Είναι δυνατόν η ΕΤΑΔ να μισθώνει αμμοθίνες και τις λίμνες στον Αγιο Προκόπιο ως “παλαιό αιγιαλό”; Ακόμη, στον Αγιο Προκόπιο, που είναι περιοχή Natura, η νομοθεσία επιβάλλει να μισθώνεται μέχρι το 30%. Ομως οι υπηρεσίες δεν συνυπολογίζουν τους όμορους (ταβέρνες, ξενοδοχεία, ενοικιαζόμενα δωμάτια), που μισθώνουν απευθείας, οπότε ο χώρος που τελικά μένει ελεύθερος είναι πολύ μικρός. Για εμάς, το βασικό είναι να επιβληθούν πρόστιμα και να γίνουν σφραγίσεις. Επιπλέον, η κυβέρνηση να κάνει κάποιες νομοθετικές αλλαγές ώστε να αντιμετωπίσει τα κενά της νομοθεσίας και να στελεχώσει τις κτηματικές υπηρεσίες με μόνιμους υπαλλήλους για ελέγχους». Στις Κυκλάδες υπάρχει αντίδραση της πολιτείας για τις παρανομίες στις παραλίες, γιατί όμως δεν υπάρχει αντίστοιχη για τη Ρόδο; Το ερώτημα αυτό θέτει το «Δίκτυο Ομπρέλα», μια κίνηση πολιτών που δημιουργήθηκε φέτος στο νησί με σκοπό την προάσπιση του δημόσιου χαρακτήρα των ακτών και την αντιμετώπιση της άγριας αυθαιρεσίας. «Παρά τις μεγάλες και έντονες αντιδράσεις σε τοπικό επίπεδο, αλλά και την ανάδειξη του προβλήματος επανειλημμένως από ΜΜΕ πανελλαδικής εμβέλειας, η λειτουργία των παράνομων επιχειρήσεων συνεχίζεται, χωρίς κάποια ουσιαστική επίπτωση σε αυτές από οποιαδήποτε Αρχή», σημειώνει το Δίκτυο σε χθεσινή ανακοίνωσή του, αναφέροντας ως χαρακτηριστικά παραδείγματα τα παράνομα beach bar στο λιμανάκι του Αγίου Παύλου, τον Μικρό Γιαλό στη Λίνδο, καθώς και την παραλία της Αγίας Αγάθης. ",True
newsbomb.gr,https://www.kathimerini.gr/society/562555084/ypo-meriko-elegcho-i-fotia-sti-lamia/,,Υπό μερικό έλεγχο η φωτιά στη Λαμία,2023-08-04T23:41:59+03:00,Newsroom,"Σύμφωνα με την πυροσβεστική η πυρκαγιά είναι μικρής έκτασης, σε γεωργικές εκτάσεις, και δεν κινδυνεύουν κατοικίες Υπό μερικό έλεγχο έχει τεθεί η φωτιά που ξέσπασε νωρίτερα στη Λαμία.  Σύμφωνα με την πυροσβεστική η πυρκαγιά είναι μικρής έκτασης, σε γεωργικές εκτάσεις, και δεν κινδυνεύουν κατοικίες.  Στο σημείο έχουν παραμείνει και επιχειρούν 4 πυροσβέστες με δύο οχήματα.  ",False
newsbomb.gr,https://www.kathimerini.gr/society/562554940/xylodarmos-sti-larisa-to-prosopo-moy-einai-paramorfomeno-leei-i-astynomikos/,,"Ξυλοδαρμός στη Λάρισα: «Το πρόσωπό μου είναι παραμορφωμένο», λέει η αστυνομικός",2023-08-04T22:46:10+03:00,Newsroom,"«Δε μέναμε μαζί εδώ και περίπου ενάμιση μήνα, από τότε που του είχα ζητήσει να χωρίσουμε. Στο παρελθόν τον είχα μηνύσει για απειλή», λέει η 43χρονη, μιλώντας για την επίθεση που δέχθηκε Για τον ξυλοδαρμό από τον 53χρονο σύζυγό της στη Λάρισα, μίλησε στην ΕΡΤ η 43χρονη αστυνομικός που νοσηλεύεται με σοβαρά τραύματα στο νοσοκομείο της πόλης. Η 43χρονη αστυνομικός και μητέρα δύο μικρών παιδιών μίλησε για όσα βίωσε στα χέρια του συζύγου της τα ξημερώματα της Πέμπτης, περιγράφοντας την επίθεση που δέχτηκε: «Μου έκανε μεγάλη ζημιά. Το πρόσωπό μου είναι παραμορφωμένο. Με χτύπησε στην κοιλιά και το πρόσωπο. Χρειάστηκε να κάνω επέμβαση στους νεφρούς», ανέφερε. Αφορμή για την άγρια κακοποίηση ήταν, σύμφωνα με το περιβάλλον της γυναίκας, η απόφαση να τερματίσει τη σχέση της με τον επιχειρηματία, τον οποίο, όπως εξήγησε, είχε μηνύσει στο παρελθόν για απειλές εναντίον της. «Ανέβηκε από το ισόγειο στον πρώτο όροφο του σπιτιού. Δε μέναμε μαζί εδώ και περίπου ενάμιση μήνα, από τότε που του είχα ζητήσει να χωρίσουμε. Μου επιτέθηκε αμέσως με τα χέρια, έγιναν όλα πολύ γρήγορα. Προσπαθούσε συνεχώς να με πείσει να μην χωρίσουμε. Στο παρελθόν τον είχα μηνύσει για απειλή. Ηταν η πρώτη φορά που άπλωσε χέρι πάνω μου», δήλωσε η γυναίκα. Μιλώντας νωρίτερα για το περιστατικό, ο πρόεδρος των Αστυνομικών Υπαλλήλων Νοτιοανατολικής Αττικής, Γιώργος Καλλιακμάνης, εκτίμησε πως «αν αργούσε πέντε λεπτά η Αμεση Δράση, έφτασε μετά από τηλέφωνο που δέχτηκε το κέντρο στη Λάρισα από περίοικους, θα την είχε σκοτώσει, με κλωτσιές και με μπουνιές στο πρόσωπο, στο κεφάλι, την έσερνε από τα μαλλιά, την χτύπαγε στην κοιλιακή χώρα, της έκανε ζημιά στο νεφρό, πήγαινε για να τη σκοτώσει». «Δεν έχει σημασία αν είναι αστυνομικός, αν είναι πυροσβέστης, αν είναι πολίτης απλός, έχει να κάνει με τη συμπεριφορά κάποιων απέναντι στο γυναικείο φύλο που θεωρούν ότι η γυναίκα είναι κτήμα τους. Γιατί η συγκεκριμένη αξιωματικός της αστυνομίας, του είχε δώσει μια δεύτερη ευκαιρία και κατόπιν του είπε πως είδε ότι δεν μπορούν να συνεχίσουν και να χωρίσουν οριστικά», πρόσθεσε Με πληροφορίες από ΕΡΤ ",False
newsbomb.gr,https://www.kathimerini.gr/society/562554286/pano-apo-deka-kataggelies-tin-imera-gia-ta-gaidoyrakia-ergasias/,,«Πάνω από δέκα καταγγελίες την ημέρα για τα γαϊδουράκια εργασίας»,2023-08-04T21:06:41+03:00,Σοφία Χρήστου,"Κάτοικος της Υδρας, η ιδρύτρια της ΜΚΟ Save a Greek Stray, Εριέττα Κούρκουλου-Λάτση και η Ρόζα Ρούσσου, ιδρυτικό μέλος του μη κερδοσκοπικού οργανισμού Ippothesis μιλούν στην «Κ» για τις εικόνες που προκάλεσαν οργή Ενα μικρό διστακτικό βήμα αριστερά, ένα ακόμα ασταθές βήμα δεξιά και… στάση. Το γαϊδουράκι στην Υδρα αδυνατεί να ισορροπήσει. Αιτία το ψυγείο ύψους 1,85 μέτρων που έχει φορτωθεί πάνω στη ράχη του και πρέπει να μεταφέρει. Δίπλα του ένας άνδρας, πιθανώς ο ιδιοκτήτης του, με το αριστερό χέρι κρατά το καμτσίκι του και με το δεξί προσπαθεί να κρατήσει το σχοινί για να μην πέσει το ψυγείο. Η παραπάνω περιγραφή είναι από το βίντεο που έκανε τον γύρο του διαδικτύου μαζί και με άλλες φωτογραφίες, και δείχνει γαϊδουράκια να κουβαλούν ογκώδη αντικείμενα στην Υδρα τις ημέρες του καύσωνα. A post shared by ippothesisGR (@ippothesis_equine_welfare)  Σύμφωνα με στοιχεία που έχει στη διάθεσή της η «Κ» τα ψυγεία της φωτογραφίας ζυγίζουν 63 κιλά το καθένα, ενώ το πλάτος τους είναι 59,5 εκατοστά. Μερικά ιπποειδή είχαν δεμένα στις ράχες τους κι άλλα αντικείμενα. Οι συγκεκριμένες εικόνες έχουν προκαλέσει μεγάλο κύμα αντιδράσεων από χρήστες του διαδικτύου, ενώ ήδη κάτοικοι του νησιού εκφράζουν την αντίθεσή τους. Η Π.Π., κάτοικος της Υδρας επισημαίνει στην «Κ» πως είναι απολύτως κατά της μεταφοράς ογκωδών αντικειμένων με ιπποειδή και υποστηρίζει πως την ίδια στάση κρατούν και οι περισσότεροι αγωγιάτες του νησιού.  «Οι εικόνες αυτές δεν είναι αντιπροσωπευτικές του αγώνα που έχουμε κάνει στο νησί μας ώστε να προστατεύσουμε τα συγκεκριμένα ζώα τα οποία τα σεβόμαστε και έχουμε μάθει να συνυπάρχουμε μαζί τους», επισημαίνει η ίδια. Σύμφωνα με την ίδια, όποιος γνωρίζει τη μορφολογία του νησιού κατανοεί πόσο σημαντικά είναι για τους ντόπιους τα ζώα αυτά, καθώς η βοήθεια που προσφέρουν στην καθημερινότητα των πολιτών είναι ανεκτίμητη. Ωστόσο, όπως επισημαίνει, οι εικόνες αυτές δεν είναι ο κανόνας.  «Είμαστε σε συνεργασία με την Αστυνομία και με το Λιμενικό και καθημερινά όταν δούμε ή ακούσουμε για κάποιο περιστατικό βασανισμού ή κακοποίησης τους ειδοποιούμε αμέσως και εκείνοι πάντα ανταποκρίνονται. Για τον λόγο αυτό και όταν δόθηκαν στη δημοσιότητα οι φωτογραφίες, πραγματοποιήθηκε αμέσως έρευνα», τονίζει.  Η ίδια επισημαίνει πως κατά τη διάρκεια του καύσωνα κανείς από όσους ντόπιους γνωρίζει η ίδια, δεν πραγματοποίησε εργασίες με τα ζώα του στις ώρες υψηλού θερμικού φορτίου, και συγκεκριμένα από τις 12:00 έως τις 17:00. «Δυστυχώς υπάρχουν εξαιρέσεις, ενώ έχουμε και περιπτώσεις όπου τουρίστες ζητούν τη μεταφορά βαρέων αντικειμένων με γαϊδουράκια και εμείς αντιδρούμε», προσθέτει.  Σχολιάζοντας τις συγκεκριμένες φωτογραφίες επισήμανε πως τόσο μεγάλα αντικείμενα μπορεί να προκαλέσουν πρόβλημα στην ισορροπία του ζώου, ενώ τόνισε πως τόσο οι φιλοζωικές όσο και οι κάτοικοι θεωρούν ότι τέτοια αντικείμενα πρέπει να μεταφέρονται από ανθρώπους.  «Πολλές φορές χρησιμοποιούμε τα φορτηγάκια δημόσιας χρήσης που υπάρχουν στο νησί για να μεταφέρουμε τόσα μεγάλα αντικείμενα» σημειώνει, υπενθυμίζοντας πως δεν επιτρέπονται αυτοκίνητα στο νησί.   Από την πλευρά της, η Εριέττα Κούρκουλου–Λάτση ιδρύτρια της μη κερδοσκοπικής οργάνωσης Save a Greek Stray και της Αστικής Μη Κερδοσκοπικής Εταιρείας Α Promise to Animals, η οποία και δημοσίευσε αυτές τις φωτογραφίες στa social media επισημαίνει στην «Κ» πως βρέθηκε η ίδια στο νησί στα μέσα Ιουλίου και αξιολόγησε με τα μάτια της την κατάσταση.  Όπως αναφέρει μάλιστα οι εικόνες αυτές δεν είναι πρωτόγνωρες για εκείνη, καθώς το νησί αυτό το επισκέπτεται από μικρή. «Οι εικόνες που βλέπουμε στην Ύδρα δεν είναι κάτι καινούργιο, ωστόσο πλέον ο κόσμος είναι περισσότερο ευαισθητοποιημένος και αντιδρά. Είναι ξεκάθαρο πως κάποιες παραδόσεις πρέπει να σταματήσουν και να υπάρξουν νέες λύσεις ώστε αυτά τα ζώα να λάβουν την προστασία που τους αξίζει», επισημαίνει χαρακτηριστικά. Η ίδια μάλιστα τονίζει τη σημασία δημιουργίας ενός αυστηρού νομοθετικού πλαισίου για τα ιπποειδή, καθώς ο νόμος σε ισχύ λειτουργεί «πυροσβεστικά» και όχι προστατευτικά. «Το ζήτημα δεν είναι να επιβληθεί μία ποινή αφού το ζώο έχει ήδη πεθάνει, αλλά να προλάβουμε να το σώσουμε. Οσο για το θέμα της Υδρας θα ήθελα να συνδράμω ώστε να βρεθεί μία λύση και να σταματήσει η μεταφορά τέτοιων αντικειμένων από ιπποειδή. Κανείς μας δεν είναι μισάνθρωπος. Κανείς δεν θέλει ο κόσμος να χάσει τη δουλειά του. Παραδείγματος χάριν στη Νέα Υόρκη οι άμαξες με άλογα έχουν αντικατασταθεί από ηλεκτρικές. Θα μπορούσε κάτι αντίστοιχο να γίνει και στις Σπέτσες ώστε και οι άνθρωποι να εργάζονται όπως πριν, αλλά και τα ζώα να μην γίνονται αντικείμενο εκμετάλλευσης. Μία λύση πρέπει να βρεθεί για την Υδρα ώστε να μην δούμε ξανά τέτοιες εικόνες», καταλήγει.  Για τα κενά που παρουσιάζει ο νόμος 4830/2021 με τίτλο «Νέο πλαίσιο για την ευζωία των ζώων συντροφιάς – Πρόγραμμα «ΑΡΓΟΣ» και λοιπές διατάξεις» όσον αφορά τα ιπποειδή μιλά στην «Κ» και η Ρόζα Ρούσσου, ιδρυτικό μέλος του μη κερδοσκοπικού οργανισμού Ippothesis. Σύμφωνα με την ίδια δεν έχει καθοριστεί πουθενά ο τρόπος που θα χρησιμοποιούνται αυτά τα ζώα ως ζώα εργασίας, με αποτέλεσμα όπως αναφέρει να βλέπουμε τέτοιες εικόνες ακόμη σε Υδρα, Σαντορίνη και Κέρκυρα. «Η δικαιοσύνη παρεμβαίνει τις περισσότερες φορές όταν είναι πάρα πολύ αργά για το ζώο, δηλαδή όταν αυτό κακοποιηθεί ή βρεθεί εγκαταλελειμμένο κάπου, με αποτέλεσμα να έχουμε και περιστατικά όπως αυτό στην Κέρκυρα όπου ένα άλογο έχασε τη ζωή του στον δρόμο, καθώς κατέρρευσε και πέθανε, μη αντέχοντας τόσο υψηλές θερμοκρασίες», αναφέρει η κ. Ρούσσου.  Η κ. Ρούσσου επισημαίνει πως η ΜΚΟ Ippothesis δέχεται καθημερινά πάνω από 10 καταγγελίες για περιστατικά εγκατάλειψης ιπποειδών ή για εκμετάλλευση του ζώου εν μέσω καύσωνα αλλά και για περιστατικά κακοποίησης. «Κάθε χρόνο τέτοια εποχή και όταν όλοι κάνουν διακοπές, εδώ τα τηλέφωνα δεν σταματάνε να χτυπούν. Λαμβάνουμε καταγγελίες για τα πιο «απλά» δηλαδή για γαϊδουράκια πού χρησιμοποιούνται ως τουριστική ατραξιόν και φαίνονται κουρασμένα, μέχρι για ζώα λιπόθυμα, βασανισμένα ή δεμένα στο πουθενά», καταλήγει η ίδια.  ",True
newsbomb.gr,https://www.kathimerini.gr/society/562554379/i-kina-prosefere-100-000-dol-ston-elliniko-erythro-stayro-gia-toys-pyropliktoys/,,Η Κίνα προσέφερε 100.000 δολ. στον Ελληνικό Ερυθρό Σταυρό για τους πυρόπληκτους,2023-08-04T20:14:43+03:00,Newsroom,"Ο πρέσβης της Κίνας στην Αθήνα, Σιάο Τζουντσένγκ, επισκέφθηκε σήμερα τα κεντρικά γραφεία του Ελληνικού Ερυθρού Σταυρού προκειμένου να παραδώσει, εκ μέρους του Ερυθρού Σταυρού της Κίνας, χρηματική επιταγή αξίας 100.000 δολαρίων Οπρέσβης της Κίνας στην Αθήνα, Σιάο Τζουντσένγκ, επισκέφθηκε σήμερα τα κεντρικά γραφεία του Ελληνικού Ερυθρού Σταυρού προκειμένου να παραδώσει, εκ μέρους του Ερυθρού Σταυρού της Κίνας, χρηματική επιταγή αξίας 100.000 δολαρίων, για την άμεση ενίσχυση των πυρόπληκτων στην Ελλάδα. Ο πρόεδρος του Ελληνικού Ερυθρού Σταυρού Αντώνιος Αυγερινός ευχαρίστησε τον πρέσβη για την εμπιστοσύνη της κυβέρνησης της Κίνας προς τον Ελληνικό Ερυθρό Σταυρό και χαρακτήρισε την κίνηση αυτή ιδιαίτερου τιμητικού ενδιαφέροντος. Ο κ.Αυγερινός aνέφερε επίσης ότι τα χρήματα αυτά θα χρησιμοποιηθούν άμεσα εξ ολοκλήρου προς όφελος των ευάλωτων συνανθρώπων μας που έχουν ανάγκη. Σε ανάρτησή της στο Twitter, η πρεσβεία της Κίνας στην Ελλάδα αναφέρει: Σήμερα ο πρέσβης Σιάο παρέδωσε εκ μέρους του Ερυθρού Σταυρού Κίνας δωρεά ύψους 100.000 δολ. στον Ελληνικό Ερυθρό Σταυρό για την ενίσχυση των πυρόπληκτων στην Ελλάδα. Η φιλία που συνδέει τις δύο χώρες και τους λαούς μας είναι δυνατή: ο καλός φίλος στην ανάγκη φαίνεται». Σήμερα ο #Πρέσβης Σιάο παρέδωσε εκ μέρους του Ερυθρού Σταυρού #Κίνας δωρεά ύψους 100.000 δολ. στον @greekredcross για την ενίσχυση των πυρόπληκτων στην #Ελλάδα. Η φιλία που συνδέει τις 2 χώρες και τους λαούς μας είναι δυνατή: ο καλός φίλος στην ανάγκη φαίνεται. #ChinaGreece pic.twitter.com/CB9CqrDAuY — Chinese Embassy in Greece (@Chinaemb_Hellas) August 4, 2023  O Κινέζος πρέσβης αναφέρθηκε στο δυστύχημα με το Canadair, κάνοντας λόγο για «ηρωική θυσία των δύο πιλότων», εκφράζοντας τα συλλυπητήριά του στις οικογένειές τους. «Η Κίνα τείνει χείρα βοηθείας και είναι πρόθυμη να στηρίξει, στο πλαίσιο των δυνατοτήτων της, την Ελλάδα, ώστε στεκόμενοι στο πλευρό του ελληνικού λαού να ξεπεράσουμε μαζί τις δυσκολίες». «Πιστεύουμε ότι χάρη στις κοινές προσπάθειες της ελληνικής κυβέρνησης και ολόκληρης της ελληνικής κοινωνίας, συμπεριλαμβανομένου του Ελληνικού Ερυθρού Σταυρού, ο ελληνικός λαός θα καταφέρει, το συντομότερο δυνατόν, να νικήσει τις πυρκαγιές, και ότι οι κάτοικοι των περιοχών εκείνων που επλήγησαν από τις καταστροφές θα μπορέσουν σύντομα να ξαναχτίσουν τα σπίτια τους», κατέληξε ο Κινέζος πρέσβης. ",False
newsbomb.gr,https://www.kathimerini.gr/society/562554400/naxos-an-oi-epicheirimaties-itan-nomimoi-giati-afairesan-tis-xaplostres-mesa-sti-nychta/,,"Νάξος: «Αν οι επιχειρηματίες ήταν νόμιμοι, γιατί αφαίρεσαν τις ξαπλώστρες μέσα στη νύχτα;»",2023-08-04T19:55:01+03:00,Newsroom,"Την απομάκρυνση ομπρελών, ξαπλωστρών και τραπεζοκαθισμάτων μέσα στη νύχτα, στις νοτιοδυτικές παραλίες της Νάξου, σχολιάζει το κίνημα «Σώστε τις παραλίες της Νάξου» Την απομάκρυνση ομπρελών, ξαπλωστρών και τραπεζοκαθισμάτων μέσα στη νύχτα, στις νοτιοδυτικές παραλίες της Νάξου, σχολιάζει το κίνημα «Σώστε τις παραλίες της Νάξου». Σε ανακοίνωσή του, κίνημα πολιτών επικαλείται μαρτυρίες ντόπιων και τουριστών, σύμφωνα με τις οποίες πολυάριθμα άτομα, με φορτηγά και τρακτέρ, αφαιρούσαν «άρον άρον» έπιπλα, καλωδιώσεις και φωτισμούς, από την Πλάκα, την Αγία Αννα και τον Αγιο Προκόπιο, από τις 9 μ.μ. το βράδυ της Πέμπτης έως και το πρωί της Παρασκευής.  «Οι παραλίες ελευθερώθηκαν πριν τον έλεγχο της Κτηματικής Υπηρεσίας που φημολογούνταν ότι θα γινόταν την ίδια μέρα» αναφέρουν άνθρωποι του κινήματος που με νόημα αναρωτιούνται: «Γιατί οι δεκάδες επιχειρηματίες που απελευθέρωσαν την παραλία σε λίγες ώρες το έκαναν αυτό, αν ήταν σύννομοι;» Η επιχείρηση «απόσυρσης» των επίπλων παραλίας έγινε με φορτηγά χωρίς πινακίδες. Το Κίνημα «Σώστε τις παραλίες της Νάξου» είχε νωρίτερα δημοσιοποιήσει στοιχεία περί «κατάληψης» εμβληματικών παραλιών του νησιού, όπου επιχειρηματίες ισχυρίζονται μέχρι πρόσφατα ότι είναι «πλήρως νόμιμοι».  «Από χθες νύχτα περίπου στις 9 η ώρα, 03 Αυγούστου 2023, ως και σήμερα το πρωί, 04 Αυγούστου 2023, 11 η ώρα σύμφωνα με πρωινά δημοσιεύματα του Τύπου και εκατοντάδες μαρτυρίες κατάπληκτων κατοίκων και τουριστών που δημοσιεύτηκαν σε διάφορα κοινωνικά μέσα, ξεκίνησε με φορτηγά, τρακτέρ και πολυάριθμο προσωπικό η επαναφορά μέρους της νομιμότητας στις νοτιοδυτικές παραλίες της Νάξου εξ ολοκλήρου εντός δικτύου Νatura 2000.  Στην Πλάκα, στην Αγία Άννα και στον Άγιο Προκόπιο είχε πέσει σύρμα και ομπρελοξαπλώστρες, τραπεζοκαθίσματα και λοιπά έπιπλα, όπως και καλωδιώσεις, φωτισμός, και ελαφριές εξέδρες και άλλες ξύλινες κατασκευές φορτώθηκαν άρον άρον και εξαφανίστηκαν από τις παραλίες. Οι παραλίες ελευθερώθηκαν πριν τον έλεγχο της Κτηματικής Υπηρεσίας που φημολογούνταν ότι θα γινόταν την ίδια μέρα. Η καταγγελία του Κινήματος “Σώστε τις Παραλίες της Νάξου” — “Save Naxos Beaches NOW” που δημοσιεύτηκε με τη μορφή ανοικτής επιστολής 18.07.2023 και τεκμηριώθηκε με πληθώρα φωτογραφιών και αεροφωτογραφίων από τα χιλιάδες μέλη του δυστυχώς επιβεβαιώνεται με αυτό τον τρόπο τρανά. Γιατί οι δεκάδες επιχειρηματίες που απελευθέρωσαν την παραλία σε λίγες ώρες το έκαναν αυτό, αν ήταν σύννομοι; Το Κίνημα κατάφερε σε πολύ λίγο χρόνο να αυξήσει την πίεση για να απελευθερωθούν οι παραλίες. Αυτό έγινε γιατί είμαστε χιλιάδες ζευγάρια μάτια και μυαλά σε εγρήγορση πλέον για να προστατεύσουμε τις παραλίες μας. Δεν είμαστε διατεθειμένοι να παίζουμε κλέφτες και αστυνόμους ή ρεπόρτερ-ντετέκτιβ όλο το υπόλοιπο καλοκαίρι ή τις επόμενες σεζόν, αλλά είμαστε βέβαιοι ότι πλέον το κίνημα αυτό των πολιτών μας ένωσε για να μείνουμε. Θα σώσουμε τις παραλίες μας γιατί αγαπάμε τη ζωή στη θάλασσα και πρέπει να σταθούμε στο ύψος των περιστάσεων. Ο φάκελος της γραπτής καταγγελίας μας θα κατατεθεί τις επόμενες μέρες στις αρχές. Μένει να καθαρίσει ο αιγιαλός και από όλες τις υπόλοιπες εξόφθαλμες παραβάσεις που έχουμε καταγράψει και να αποκατασταθεί και προστατευθεί το φυσικό περιβάλλον. Συνεχίζουμε να πιστεύουμε ότι πρέπει να παρθούν άμεσα μέτρα για τις παραλίες, όχι μόνο καταστολής, προστίμων, ανακλήσεων αδειών και επιβολής της νομιμότητας, αλλά και έργα προστασίας, όπως: Σήμερα κιόλας πρέπει να ξεκινήσουν τα έργα για την προστασία του εδάφους, οι άνεμοι και οι βροχοπτώσεις θα ξεκινήσουν σύντομα. Αυτό αφορά όχι μόνο τις παραλίες σε περιοχές Νatura 2000 που από την ανθρώπινη παραβατική συμπεριφορά διαβρώνονται ραγδαία αλλά και την ορεινή Νάξο που κάηκε τον τελευταίο μήνα σε μέγεθος καταστροφικό. Τα χιλιάδες στρέμματα που κάηκαν από ανθρώπινο χέρι, πάλι εντός δικτύου Natura 2000, θα πρέπει να σημάνουν δώδεκα σε όλες τις αρμόδιες αρχές».  ",False
newsbomb.gr,https://www.kathimerini.gr/society/562554409/diasosi-49-atomon-apo-thalassia-periochi-notiodytika-tis-pyloy/,,Διάσωση 49 ατόμων από θαλάσσια περιοχή νοτιοδυτικά της Πύλου,2023-08-04T19:38:04+03:00,Newsroom,"21χρονη που έχρηζε ιατρικής περίθαλψης και ο συνοδός της μεταφέρθηκαν με ελικόπτερο στην Καλαμάτα. Επιχείρηση διάσωσης 49 ατόμων από φορτηγό πλοίο με σημαία Μπελίζ, σε θαλάσσια περιοχή 109 ναυτικά μίλια νοτιοδυτικά της Πύλου, πραγματοποίησαν οι λιμενικές αρχές.  Η επιχείρηση πραγματοποιήθηκε υπό το συντονισμό του Ενιαίου Κέντρου Συντονισμού Ερευνας και Διάσωσης και 47 άτομα μετεπιβιβάστηκαν σε πλωτό σκάφος του λιμενικού. Την ίδια στιγμή, μια 21χρονη που έχρηζε ιατρικής περίθαλψης και ο συνοδός της, μεταφέρθηκαν με ελικόπτερο του Πολεμικού Ναυτικού στην Καλαμάτα. Η λέμβος έπλεε σε διεθνή χωρικά ύδατα, σε περιοχή ευθύνης της Ελλάδας. Οι μετανάστες ενημέρωσαν αρχικά τον θάλαμο επιχειρήσεων της Ρώμης και αυτοί με την σειρά τους τις ελληνικές υπηρεσίες. Σύμφωνα με το ΑΠΕ-ΜΠΕ, μετά τη διαδικασία ταυτοποίησης και καταγραφής, αλλά και την εξέταση από ιατρικό προσωπικό, οι διασωθέντες θα παραμείνουν σε χώρο στην Καλαμάτα εως ότου μεταφερθούν σε ειδική δομή μεταναστών. ",False
newsbomb.gr,https://www.kathimerini.gr/society/562554382/serres-nekri-se-rema-entopistike-61chroni-agnooymeni/,,Σέρρες: Νεκρή σε ρέμα εντοπίστηκε 61χρονη που είχε εξαφανιστεί,2023-08-04T19:18:52+03:00,Newsroom,"Στην επιχείρηση ανάσυρσης συμμετείχαν έξι πυροσβέστες με δύο οχήματα Χωρίς τις αισθήσεις της εντοπίστηκε 61χρονη γυναίκα που είχε εξαφανιστεί και αναζητούνταν από τις 30 Ιουλίου στις Σέρρες. Η σορός της 61χρονης βρέθηκε από περίοικο σε ρέμα στην περιοχή των Σερρών την Παρασκευή και στην επιχείρηση ανάσυρσης συμμετείχαν έξι πυροσβέστες με δύο οχήματα. Οπως αναφέρει το τοπικό μέσο Infonews24, το παρών έδωσαν επίσης εθελοντές διασώστες της βάσης Σερρών, από τον Ομιλο Φίλων Κυνηγών Ακτής Θερμαϊκού (ΟΦΚΑΘ). Σύμφωνα με την Αστυνομία, ο θάνατός της δεν φαίνεται να σχετίζεται με εγκληματική ενέργεια. Σημειώνεται πως για την 61χρονη, η οποία έπασχε από άνοια, είχε εκδοθεί Silver Alert. Ολοκληρώθηκε ανάσυρση γυναίκας χωρίς τις αισθήσεις της από ρέμα στις Σέρρες. Επιχείρησαν 6 #πυροσβέστες με 2 οχήματα. — Πυροσβεστικό Σώμα (@pyrosvestiki) August 4, 2023  ",False
newsbomb.gr,https://www.kathimerini.gr/society/562554358/exichniastike-i-ypothesi-me-ti-diamelismeni-soro-sto-rethymno/,,Εξιχνιάστηκε η υπόθεση με τη διαμελισμένη σορό στο Ρέθυμνο,2023-08-04T18:48:21+03:00,Newsroom,"Η προανάκριση συνεχίζεται από την Υποδιεύθυνση Ασφάλειας Χανίων Η Ασφάλεια Χανίων εξιχνίασε, σήμερα, την υπόθεση ανθρωποκτονίας ενός αλλοδαπού που είχε βρεθεί διαμελισμένος στο Ρέθυμνο, στα μέσα Ιουλίου. Μέλη ανθρώπινου σώματος είχαν εντοπιστεί, στις 18 Ιουλίου, σε εσωτερικές εγκαταστάσεις του Εργοστασίου Μηχανικής Ανακύκλωσης και Κομποστοποίησης της Διαδημοτικής Επιχείρησης Διαχείρισης Στερεών Αποβλήτων. Η έρευνα και η προανάκριση αποκάλυψαν πως στην ανθρωποκτονία εμπλέκεται άλλος αλλοδαπός και σε βάρος του σχηματίστηκε δικογραφία κακουργηματικού χαρακτήρα. Σύμφωνα με την ανακοίνωση της ΕΛ.ΑΣ, τις πρωινές ώρες της 17ης Ιουλίου, ο δράστης τραυμάτισε θανάσιμα τον αλλοδαπό, «στην συνέχεια αφού τον τεμάχισε έβαλε την σορό του σε σακούλες απορριμμάτων τις οποίες απέρριψε σταδιακά σε κάδους συλλογής ανακυκλώσιμων υλικών». Η προανάκριση συνεχίζεται από την Υποδιεύθυνση Ασφάλειας Χανίων. ",False
newsbomb.gr,https://www.kathimerini.gr/society/562554331/oikonomoy-proteraiotita-i-antimetopisi-tis-endooikogeneiakis-vias/,,Οικονόμου: Προτεραιότητα η αντιμετώπιση της ενδοοικογενειακής βίας,2023-08-04T18:15:13+03:00,Newsroom,"Ο υπουργός είχε επικοινωνία με την αστυνομικό που έπεσε θύμα βίας στη Λάρισα Επικοινωνία με την αστυνομικό που έπεσε θύμα οικογενειακής βίας και κακοποίησης στη Λάρισα, είχε την Παρασκευή ο υπουργός Προστασίας του Πολίτη, Γιάννης Οικονόμου. Ο υπουργός ευχήθηκε ταχεία ανάρρωση στην αστυνομικό, η οποία νοσηλεύεται στο Γενικό Νοσοκομείο της πόλης, εκφράζοντας παράλληλα την αμέριστη συμπαράσταση και στήριξη της Ελληνικής Αστυνομίας στην πορεία της αποθεραπείας της. Η τηλεφωνική επικοινωνία πραγματοποιήθηκε παρουσία του Αρχηγού της ΕΛ.ΑΣ, αντιστράτηγου Λάζαρου Μαυρόπουλου, ενώ παράλληλα ο κ. Οικονόμου ενημερώθηκε από το Διοικητή του νοσοκομείου για την κατάσταση της υγείας της. Σε σχετική ανάρτηση στα μέσα κοινωνικής δικτύωσης, ο υπουργός Προστασίας του Πολίτη τόνισε ότι η δραστική αντιμετώπιση φαινομένων ενδοοικογενειακής βίας αποτελεί πάγια προτεραιότητα της κυβέρνησης.  «Διαθέτουμε πια το απαραίτητο νομικό οπλοστάσιο και τους υποστηρικτικούς θεσμούς για να περιορίσουμε στο ελάχιστο δυνατό τέτοιου είδους φαινόμενα», σημείωσε ο κ. Οικονόμου. Τηλεφώνησα σήμερα το πρωί στην Αστυνόμο Α’, θύμα ενδοοικογενειακής βίας, η οποία νοσηλεύεται στο Γ.Ν Λάρισας. Μίλησα μαζί της, της ευχήθηκα ταχεία ανάρρωση και της εξέφρασα την αμέριστη συμπαράσταση και στήριξη του Σώματος στην πορεία της αποθεραπείας της.  Η δραστική… — Γιάννης Οικονόμου (@joikonomou) August 4, 2023  ",False
newsbomb.gr,https://www.kathimerini.gr/society/562554280/oykrania-de-vrethikan-ekriktika-stis-orofes-toy-pyrinikoy-stathmoy-tis-zaporizia/,,Ουκρανία: Δεν εντοπίστηκαν εκρηκτικά στις οροφές του πυρηνικού σταθμού της Ζαπορίζια,2023-08-04T17:22:57+03:00,Newsroom,"Δεν παρατηρήθηκαν νάρκες ή εκρηκτικά αναφέρει ο Διεθνής Οργανισμός Ατομικής Ενέργειας Δεν παρατηρήθηκαν νάρκες ή εκρηκτικά στις οροφές του πυρηνικού σταθμού παραγωγής ηλεκτρικής ενέργειας της Ζαπορίζια στην Ουκρανία, δήλωσε την Παρασκευή ο γενικός διευθυντής του Οργανισμού Ατομικής Ενέργειας (ΔΟΑΕ) των Ηνωμένων Εθνών, Ραφαέλ Γκρόσι. Το Κίεβο κατηγόρησε στις αρχές του Ιουλίου τη Μόσχα ότι ετοιμάζει «προβοκάτσια», με τον ουκρανικό στρατό να ερίζει ότι τοποθετήθηκαν «αντικείμενα που μοιάζουν να είναι εκρηκτικοί μηχανισμοί» στις οροφές των αντιδραστήρων 3 και 4. Από την πλευρά του το Κρεμλίνο προειδοποίησε πως είναι πιθανή ουκρανική «επίθεση» που θα είχε «καταστροφικές συνέπειες». Μετά την ανταλλαγή κατηγοριών, ο ΔΟΑΕ ζήτησε καλύτερη πρόσβαση για να «επαληθεύσει τα γεγονότα στο πεδίο» κατά τρόπο «ανεξάρτητο και αντικειμενικό». Σύμφωνα με το ΑΠΕ-ΜΠΕ, στα στελέχη του ΔΟΑΕ προσφέρθηκε «απρόσκοπτη» πρόσβαση το απόγευμα της Πέμπτης -μετά από «επανειλημμένα αιτήματα» του Οργανισμού για να επισκεφτεί τις εγκαταστάσεις- και μπόρεσαν να δουν τις οροφές στις αίθουσες όπου βρίσκονται οι τουρμπίνες. Ο Οργανισμός, ωστόσο, εξακολουθεί να ζητά πρόσβαση στις οροφές των άλλων τεσσάρων μονάδων του ηλεκτροπαραγωγικού σταθμού. Ο ΔΟΑΕ τόνισε τη σημασία της «έγκαιρης» πρόσβασης σε όλες τις εγκαταστάσεις προκειμένου να παρακολουθείται η πλήρης συμμόρφωση με την προστασία του τόπου κατά τη διάρκεια του πολέμου. «Επαναλαμβάνω την έκκλησή μου προς όλα τα μέρη να απέχουν από ενέργειες που θα μπορούσαν να οδηγήσουν σε πυρηνικό ατύχημα με πιθανές συνέπειες για τη δημόσια υγεία και το περιβάλλον», σημείωσε ο Γκρόσι. Επιπλέον, ο ΔΟΑΕ επιβεβαιώνει ότι «οι νάρκες που παρατηρήθηκαν για πρώτη φορά στις 23 Ιουλίου σε μια ουδέτερη ζώνη που κατέλαβαν οι Ρώσοι «ήταν ακόμα στη θέση τους» την Τρίτη. Δεν αποτελούν κίνδυνο για την ασφάλεια των εγκαταστάσεων, τόνισε ο Οργανισμός. Ο μεγαλύτερος πυρηνικός σταθμός πραγωγής ηλεκτρικής ενέργειας της Ευρώπης, ο οποίος καταλήφθηκε από τον στρατό της Ρωσίας στις 4 Μαρτίου 2022, έχει γίνει επανειλημμένα στόχος πυρών και έχει υποστεί επίσης επανειλημμένα διακοπές ηλεκτροδότησης, με την επισφαλή κατάσταση να εγείρει ανησυχίες για σοβαρό πυρηνικό δυστύχημα. Και οι έξι αντιδραστήρες του έχουν τεθεί εκτός λειτουργίας από το Σεπτέμβριο. ",False
newsbomb.gr,https://www.kathimerini.gr/society/562554088/irakleio-traymatismos-29chronoy-sto-kefali-apo-pyrovolismo/,,Ηράκλειο: Τραυματισμός 29χρονου στο κεφάλι από πυροβολισμό,2023-08-04T13:55:04+03:00,Newsroom,"Νοσηλεύεται στο Βενιζέλειο Νοσοκομείο Ηρακλείου - Ερευνες για τον εντοπισμό του δράστη Στο Βενιζέλειο Νοσοκομείο Ηρακλείου νοσηλεύεται μετά από πυροβολισμό στο κεφάλι, 29χρονος άνδρας.  Οπως αναφέρει το ΑΠΕ – ΜΠΕ, η αιματηρή επίθεση σημειώθηκε τα ξημερώματα της Πέμπτης, στο 1ο χλμ Μοιρών -Τυμπακίου και ενώ το θύμα επέβαινε σε όχημα, το οποίο μετά τον πυροβολισμό, εξετράπη της πορείας του. Ο 29χρονος μεταφέρθηκε στο Νοσοκομείο, όπου βρίσκεται μέχρι και αυτή την ώρα. Την ίδια ώρα, η αστυνομία συνεχίζει τις έρευνες για τον εντοπισμό του δράστη, έχοντας και υλικό από κάμερες ασφαλείας.  Πληροφορίες από την αστυνομία αναφέρουν ότι έγινε και μια προσαγωγή 21χρονου, που δεν συνδέεται άμεσα με την υπόθεση, αλλά ο νεαρός βρισκόταν πριν το αιματηρό περιστατικό με τον φερόμενο ως δράστη, ο οποίος χρησιμοποίησε όχημα που ανήκε σε συγγενικό πρόσωπό του 21χρονου. ",False
newsbomb.gr,https://www.kathimerini.gr/society/562553026/pyrkagies-i-ameleia-anavei-synithos-tin-proti-spitha/,,Πυρκαγιές: Η αμέλεια ανάβει συνήθως την πρώτη σπίθα,2023-08-04T13:18:04+03:00,Γιάννης Παπαδόπουλος,"Φέτος έχουν συλληφθεί πάνω από 100 άτομα για πρόκληση πυρκαγιών, εκ των οποίων οι περισσότεροι για εμπρησμό από αμέλεια. Οι συνθήκες ευνοούσαν την εκδήλωση και επέκταση πυρκαγιών, αρκούσε μόνο μία σπίθα. Στις 7 Ιουλίου 2004, ενώ η θερμοκρασία έφτανε τους 40 βαθμούς Κελσίου και επικρατούσαν ισχυροί άνεμοι εντάσεως 7 μποφόρ, ξέσπασε φωτιά στους πρόποδες της Πάρνηθας. Ενας άνθρωπος έχασε τη ζωή του, σπίτια και αυτοκίνητα τυλίχτηκαν στις φλόγες. Στην αυτοψία που πραγματοποίησαν, οι πυροσβέστες αναζήτησαν εμπρηστικούς μηχανισμούς, χωρίς αποτέλεσμα. Εξετάστηκε μακροσκοπικά και το δίκτυο της ΔΕΗ για να εντοπιστεί τυχόν βραχυκύκλωμα, όμως δεν παρατηρήθηκε αποκοπή ή τήξη κάποιου εναέριου αγωγού. Αλλού κρυβόταν η αιτία εκείνης της καταστροφής. Η Πυροσβεστική συμπέρανε ότι η πυρκαγιά είχε προκληθεί από αμέλεια εργαζομένων σε νεοανεγειρόμενες οικοδομές. Κατά την τοποθέτηση μόνωσης ένας εργάτης, ανεβασμένος σε σκαλωσιά, έκοβε με τροχό σιδερένιες ράβδους και από τη χρήση του εργαλείου παράχθηκαν σπινθήρες που προκάλεσαν ανάφλεξη σε ξερά χόρτα. Ο άνεμος έκανε την υπόλοιπη δουλειά και η φωτιά βγήκε γρήγορα εκτός ελέγχου. Αυτή δεν είναι μια ιστορία από το μακρινό παρελθόν. Οχι μόνο γιατί 18 χρόνια μετά, τον Ιούνιο του 2022, μια πτυχή της συγκεκριμένης υπόθεσης απασχόλησε τον Αρειο Πάγο, αλλά και γιατί στις πυρκαγιές που έχουν ακολουθήσει έκτοτε η αμέλεια είναι από τις πιο βασικές αιτίες. Χθες ο υπουργός Δικαιοσύνης Γιώργος Φλωρίδης εξέφρασε την πρόθεση αλλαγών στον Ποινικό Κώδικα ώστε να τιμωρείται με πιο βαριές ποινές ο εμπρησμός εξ αμελείας. Αντιστοίχως ο υπουργός Πολιτικής Προστασίας Βασίλης Κικίλιας επισήμανε ότι θα επιβάλλονται πιο αυστηρά πρόστιμα στους παραβάτες. Μέχρι στιγμής, μέσα στο 2023(έως τις 3 Αυγούστου), συνελήφθησαν 121 άτομα για πρόκληση πυρκαγιών, εκ των οποίων μόνο οι 12 περιπτώσεις αφορούσαν εμπρησμό από πρόθεση. Πέρυσι αποδόθηκαν κατηγορίες για εμπρησμό από αμέλεια σε 272 άτομα και από πρόθεση σε 55. Σύμφωνα με παλιότερα στοιχεία της Διεύθυνσης Αντιμετώπισης Εγκλημάτων Εμπρησμού της Πυροσβεστικής που είναι διαθέσιμα στην «Κ», το 2020 κατηγορήθηκαν 313 άτομα για εμπρησμό από αμέλεια και 55 για εμπρησμό από πρόθεση. Το 2019 οι κατηγορούμενοι για αμέλεια ήταν 133 και για πρόθεση 61. Το ίδιο μοτίβο είχε παρατηρηθεί και τις χρονιές που είχαν προηγηθεί. Ενδεικτικά, το 2016 κατηγορήθηκαν 263 άτομα για εμπρησμό από αμέλεια και 54 για εμπρησμό από πρόθεση. Από αμέλεια ξεκίνησαν οι δύο πιο φονικές πυρκαγιές στην Ελλάδα, στην Ηλεία το 2007 και στην Ανατολική Αττική το 2018. Σύμφωνα με συγκεντρωτικά στοιχεία της περιόδου 2010-2015, διαπιστώθηκε ότι 1.850 άτομα είχαν προκαλέσει πυρκαγιές από αμέλεια, ενώ 418 είχαν δράσει με πρόθεση. Από την ανάλυση εκείνων των στοιχείων προέκυπτε ότι το 26% των δραστών ήταν αγρότες ή κτηνοτρόφοι και ακολουθούσαν κατά 23% οι συνταξιούχοι. Από αμέλεια ξεκίνησαν οι δύο πιο φονικές πυρκαγιές στην Ελλάδα, στην Ηλεία το 2007 και στην Ανατολική Αττική το 2018. Στην πρώτη περίπτωση, η πυρκαγιά ξέσπασε στις 24 Αυγούστου 2007, από σπίτι στον οικισμό Παλαιοχωρίου. Μια 77χρονη ετοίμαζε κόλλυβα για το μνημόσυνο του συζύγου της και άφησε το σκεύος χωρίς επιτήρηση δίπλα σε φιάλη υγραερίου. Στον ίδιο χώρο βρίσκονταν δοχεία με 800 κιλά λάδι και κρασί, καθώς και δεύτερη φιάλη υγραερίου. Οι συνθήκες ήταν ευνοϊκές για την εκδήλωση πυρκαγιάς. Φυσούσαν άνεμοι 5-6 μποφόρ, με ριπές που έφταναν τα 7 μποφόρ, και η θερμοκρασία ήταν στους 41 βαθμούς Κελσίου. Πέρασαν οκτώ χρόνια από εκείνη την καταστροφή για να επικυρώσει το Ποινικό Τμήμα του Αρείου Πάγου τις ποινές του δευτεροβάθμιου δικαστηρίου. Η γυναίκα, από το σπίτι της οποίας ξεκίνησε η φωτιά, όπως και εκπρόσωποι της τοπικής αυτοδιοίκησης καταδικάστηκαν σε εξαγοράσιμες ποινές φυλάκισης 10 ετών. Στις 23 Ιουλίου 2018, σύμφωνα και με τη σχετική πραγματογνωμοσύνη, η πολύνεκρη πυρκαγιά στο Μάτι ξεκίνησε από ανοιχτό οικοπεδικό χώρο στην οδό Ανδρούτσου, στην περιοχή Νταού Πεντέλης. Ενας κάτοικος αποφάσισε, παρά τον δείκτη επικινδυνότητας εκείνης της ημέρας, να κάψει ξερά χόρτα. Η ποινική δίκη της υπόθεσης, με τον ίδιο μεταξύ των κατηγορουμένων, βρίσκεται σε εξέλιξη. Ο αξιωματικός της Πυροσβεστικής και πραγματογνώμονας Δημήτρης Λιότσιος πρόκειται, σύμφωνα με πληροφορίες της «Κ», να ερευνήσει τι συνέβη κατά την πολυήμερη πυρκαγιά στη Ρόδο. Ο κ. Λιότσιος είχε συντάξει το πόρισμα για την πολύνεκρη πυρκαγιά της 23ης Ιουλίου 2018 στο Μάτι, επισημαίνοντας τις λάθος ενέργειες ανωτέρων του στον σχεδιασμό και στο επιχειρησιακό σκέλος, την έλλειψη επικοινωνίας μεταξύ των εμπλεκόμενων φορέων στη διαχείριση της πυρκαγιάς, καθώς και αναντιστοιχίες και λανθασμένα δεδομένα σε όσα είχαν παραδώσει στη Δικαιοσύνη οι εμπλεκόμενοι. Η φωτιά στη Ρόδο ξέσπασε στις 18 Ιουλίου 2023. Σύμφωνα με την Πυροσβεστική δηλώθηκε στις 19.11, ενώ τις πρώτες ημέρες είχε κυκλοφορήσει η πληροφορία ότι ξεκίνησε από σκουπιδότοπο, η οποία δεν έχει ακόμη επιβεβαιωθεί. Η πυρκαγιά έκαιγε εκτός ελέγχου για δέκα ημέρες καταστρέφοντας μεγάλες δασικές εκτάσεις και προκαλώντας διαδοχικές εκκενώσεις οικισμών και ξενοδοχείων. Κάτοικοι και εθελοντές είχαν μιλήσει στην «Κ» για προβλήματα συντονισμού τουλάχιστον κατά τις πρώτες ημέρες της πυρκαγιάς, προτού αυτή κατευθυνθεί προς τα τουριστικά θέρετρα, όπως το Κιοτάρι, στις 22 Ιουλίου. Αρκετά πρωινά υπήρχε η ελπίδα περιορισμού της, όμως μόλις οι άνεμοι γίνονταν πιο έντονοι, μέσα σε λίγες ώρες προέκυπταν νέες μεγάλες αναζωπυρώσεις που δεν μπορούσαν να περιοριστούν. Πάρνηθα, 7 Ioυλίου 2004: Η πυρκαγιά προκλήθηκε από εργάτη που έκοβε με τροχό σιδερένιες ράβδους σε οικοδομή. Τον Ιούνιο του 2022, μια πτυχή της συγκεκριμένης υπόθεσης απασχόλησε τον Αρειο Πάγο που αφορούσε αγωγές για αποζημιώσεις. Ηλεία, 24 Αυγούστου 2007: Μια 77χρονη ετοίμαζε κόλλυβα για το μνημόσυνο του συζύγου της και άφησε το σκεύος χωρίς επιτήρηση δίπλα σε φιάλη υγραερίου. Οκτώ χρόνια μετά επικυρώθηκε από τον Αρειο Πάγο η δευτεροβάθμια απόφαση που καταδίκαζε την 77χρονη και εκπροσώπους της τοπικής αυτοδιοίκησης σε εξαγοράσιμες ποινές φυλάκισης 10 ετών. Ανατολική Αττική, 23 Ιουλίου 2018: Η πολύνεκρη πυρκαγιά στο Μάτι ξεκίνησε από ανοιχτό οικοπεδικό χώρο στην περιοχή Νταού Πεντέλης, από κάτοικο που αποφάσισε να κάψει ξερά χόρτα. Η ποινική δίκη της υπόθεσης, με τον ίδιο μεταξύ των κατηγορουμένων, βρίσκεται σε εξέλιξη. ",True
newsbomb.gr,https://www.kathimerini.gr/society/562554037/dora-zois-gia-dyo-thessalonikeis-apo-ti-14chroni-poy-epese-thyma-trochaioy-stin-patra/,,Δώρα ζωής για δύο Θεσσαλονικείς από τη 14χρονη που έπεσε θύμα τροχαίου στην Πάτρα,2023-08-04T13:09:59+03:00,Newsroom,"Δώρα ζωής σε δύο άτομα στη Θεσσαλονίκη χάρισαν οι γονείς της 14χρονης που έχασε τη μάχη για τη ζωή ύστερα από τρεις εβδομάδες στη ΜΕΘ Παίδων του Πανεπιστημιακού Νοσοκομείου της Πάτρας, αποφασίζοντας να προσφέρουν τα όργανά της. Δώρα ζωής σε δύο άτομα στη Θεσσαλονίκη χάρισαν οι γονείς της 14χρονης που έχασε τη μάχη για τη ζωή ύστερα από τρεις εβδομάδες στη ΜΕΘ Παίδων του Πανεπιστημιακού Νοσοκομείου της Πάτρας, αποφασίζοντας να προσφέρουν τα όργανά της. Λήπτες των κερατοειδών της 14χρονης, η οποία είχε πέσει θύμα τροχαίου, είναι μία 29χρονη κι ένας 28χρονος. Οι μεταμοσχεύσεις πραγματοποιήθηκαν με επιτυχία από την ομάδα μεταμοσχεύσεων κερατοειδούς της Β’ Πανεπιστημιακής Οφθαλμολογικής Κλινικής του Νοσοκομείου Παπαγεωργίου, με επικεφαλής τον καθηγητή Οφθαλμολογίας ΑΠΘ, διευθυντή της Κλινικής, Νικόλαο Ζιάκα. «Η μία μεταμόσχευση στην 29χρονη έγινε χθες, ενώ σήμερα έγινε η μεταμόσχευση στον 28χρονη λήπτη. Οι μεγάλοι πρωταγωνιστές σε όλο αυτό είναι οι γονείς της 14χρονης, που αποφάσισαν να δωρίσουν ζωή στους συνανθρώπους μας. Μετά τη συγκεκριμένα δωρεά ξεκίνησε ένα “κύμα” δωρεάς οργάνων, καθώς αναμένεται σήμερα να γίνουν άλλες δύο μεταμοσχεύσεις κερατοειδούς από μία δότρια 58 ετών σε έναν 60χρονο λήπτη, καθώς και από μία 70χρονη δότρια σε έναν 80χρονο λήπτη, ενώ έχουν πραγματοποιηθεί άλλες δύο μέσα στην εβδομάδα. Μακάρι να διαρκούσε αυτό το “ρεύμα” δωρεάς οργάνων, αλλά δυστυχώς διαρκεί λίγο», επισημαίνει, μιλώντας στο ΑΠΕ-ΜΠΕ, ο κ. Ζιάκας. Αξιοσημείωτο είναι το γεγονός πως από την αρχή του έτους, όπως σημειώνει ο κ. Ζιάκας, «έχουν γίνει 25 μεταμοσχεύσεις κερατοειδούς, ενώ μετά τη δωρεά οργάνων της 14χρονης Χριστίνας προέκυψαν έξι μεταμοσχεύσεις μόλις μέσα σε μία εβδομάδα». Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562554010/patra-synelifthi-71chronos-me-perissotera-apo-4-5-kila-koka-nis/,,"Πάτρα: Συνελήφθη 71χρονος με περισσότερα από 4,5 κιλά κοκαΐνης",2023-08-04T12:58:47+03:00,Newsroom,"Περισσότερα από 4,5 κιλά κοκαΐνης βρέθηκαν στην κατοχή ενός 71χρονου, ο οποίος συνελήφθη σε περιοχή της Δραπετσώνας του Πειραιά από αστυνομικούς της Δίωξης Ναρκωτικών Πατρών. Περισσότερα από 4,5 κιλά κοκαΐνης βρέθηκαν στην κατοχή ενός 71χρονου, ο οποίος συνελήφθη σε περιοχή της Δραπετσώνας του Πειραιά από αστυνομικούς της Δίωξης Ναρκωτικών Πατρών. Ειδικότερα, σύμφωνα με την αστυνομία, άνδρες της Δίωξης Ναρκωτικών, αξιοποιώντας στοιχεία που είχαν συγκεντρώσει, εντόπισαν τον 71χρονο στο σπίτι του στη Δραπετσώνα. Στη συνέχεια πραγματοποίησαν έρευνα σε υπόγεια αποθήκη, όπου μέσα σε έναν παλιό καυστήρα καλοριφέρ βρήκαν τέσσερα κιλά και 466 γραμμάρια κοκαΐνης, καθώς και 30 γραμμάρια κάνναβης. Σύμφωνα με την αστυνομία, ο συλληφθείς θα αποκόμιζε από τη διακίνηση της κοκαΐνης παράνομο περιουσιακό όφελος που θα έφθανε έως και 535.950 ευρώ. Ο 71χρονος θα οδηγηθεί στον εισαγγελέα Πρωτοδικών Πειραιά, ενώ οι αστυνομικοί της Δίωξης Ναρκωτικών συνεχίζουν τις έρευνες για την υπόθεση. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562554073/minysi-toy-proedroy-ton-farmakapothikarion-kata-toy-proedroy-toy-psf/,,Μήνυση του προέδρου των Φαρμακαποθηκάριων κατά του προέδρου του ΠΣΦ,2023-08-04T12:56:00+03:00,Newsroom,"Ο πρόεδρος του Πανελλήνιου Συλλόγου Φαρμακαποθηκάριων, Θεόδωρος Σκυλακάκης υπέβαλε σήμερα μήνυση για συκοφαντική δυσφήμιση κατά του Προέδρου του Πανελληνίου Φαρμακευτικού Συλλόγου κ. Απόστολου Βαλτά. Ο πρόεδρος του Πανελλήνιου Συλλόγου Φαρμακαποθηκάριων, Θεόδωρος Σκυλακάκης υπέβαλε σήμερα μήνυση για συκοφαντική δυσφήμιση κατά του Προέδρου του Πανελληνίου Φαρμακευτικού Συλλόγου κ. Απόστολου Βαλτά και έχουν κινηθεί όλες οι νόμιμες διαδικασίες αναφορικά με δημοσιευθείσες στο διαδίκτυο δηλώσεις του.  «Όταν αντί  να αντιμάχονται με επιχειρήματα σε θεσμικό επίπεδο, επιλέγουν να πλήττουν την προσωπική τιμή, αξιοπρέπεια και υπόληψη των θεσμικών μας προσώπων δημιουργώντας κίβδηλη εικόνα για αυτά και θέτοντας σε κίνδυνο τη δημόσια εικόνα τους για ιδιοτελείς σκοπούς, τότε τον πρώτο λόγο θα τον έχει η Ελληνική Δικαιοσύνη», αναφέρει το Δελτίο Τύπου που εκδόθηκε.  Ακολούθησε απάντηση μέσω δελτίο Τύπου του ΠΦΣ, η οποία αναφέρει τα εξής: «Οι μηνύσεις του κυρίου Σκυλακάκη και οι εκφοβισμοί του προς τον Πρόεδρο του Πανελληνίου Φαρμακευτικού Συλλόγου, δεν μας πτοούν. Αντιθέτως, τον ευχαριστούμε για τη μήνυση καθώς η αλήθεια θα λάμψει και στα δικαστήρια. Θα συνεχίσουμε τον αγώνα μας προκειμένου το φάρμακο να φτάνει απρόσκοπτα στα χέρια του Έλληνα ασθενή».  ",False
newsbomb.gr,https://www.kathimerini.gr/society/562553947/kairos-ektakto-deltio-emy-vroches-kai-kataigides-apo-to-mesimeri-toy-savvatoy/,,Καιρός – Εκτακτο δελτίο ΕΜΥ: Βροχές και καταιγίδες από το μεσημέρι του Σαββάτου,2023-08-04T12:17:43+03:00,Newsroom,"Εκτακτο δελτίο επιδείνωσης του καιρού, στο οποίο προειδοποιεί για καταιγίδες σε αρκετές περιοχές της χώρας, εξέδωσε η ΕΜΥ. Οπως τονίζεται, η επιδείνωση θα είναι πρόσκαιρη, καθώς θα διαρκέσει από το μεσημέρι του Σαββάτου έως τις πρώτες πρωινές ώρες της Κυριακής.  Καιρικό σύστημα με την ονομασία PETAR, όπως ονομάστηκε από τη Μετεωρολογική Υπηρεσία της Ιταλίας, κινούμενο ανατολικά, προβλέπεται να προκαλέσει πρόσκαιρη επιδείνωση του καιρού σε περιοχές της δυτικής και της βόρειας Ελλάδας, από τις μεσημβρινές ώρες του Σαββάτου 05-08-2023 έως και τις πρώτες πρωινές ώρες της Κυριακής 06-08-2023, με κύρια χαρακτηριστικά τις ισχυρές βροχές και καταιγίδες που θα συνοδεύονται από μεγάλη συχνότητα κεραυνών και τοπικές χαλαζοπτώσεις. Οι περιοχές που θα επηρεαστούν είναι: Τη νύχτα του Σαββάτου προς την Κυριακή τα φαινόμενα στη βορειοδυτική χώρα θα εξασθενήσουν. ",False
newsbomb.gr,https://www.kathimerini.gr/society/562553866/thessaloniki-katelixe-o-29chronos-odigos-motosykletas-poy-sygkroystike-me-fortigo/,,Θεσσαλονίκη: Κατέληξε ο 29χρονος οδηγός μοτοσυκλέτας που συγκρούστηκε με φορτηγό,2023-08-04T11:58:11+03:00,Newsroom,"Ο 29χρονος υπέκυψε στα σοβαρά τραύματά του και κατέληξε στο νοσοκομείο όπου διακομίστηκε αμέσως μετά το τροχαίο Δεν τα κατάφερε ο οδηγός της δίκυκλης μοτοσικλέτας που συγκρούστηκε το πρωί με φορτηγό στο 2ο χλμ Π.Ε.Ο. Συμμαχικής Οδού (ρεύμα προς Ωραιόκαστρο).  Ο 29χρονος υπέκυψε στα σοβαρά τραύματά του και κατέληξε στο νοσοκομείο όπου διακομίστηκε αμέσως μετά το τροχαίο. Υπενθυμίζεται ότι φορτηγό που οδηγούσε 38χρονος συγκρούστηκε με τη δίκυκλη μοτοσικλέτα, που οδηγούσε ο άτυχος 29χρονος. Προανάκριση για τις συνθήκες του ατυχήματος διενεργεί το Τμήμα Τροχαίας Χαλκηδόνας. Πηγή: ΑΠΕ – ΜΠΕ ",False
newsbomb.gr,https://www.kathimerini.gr/society/562553842/tram-ektaktes-rythmiseis-sti-grammi-6-tin-kyriaki/,,Τραμ: Εκτακτες ρυθμίσεις στη Γραμμή 6 την Κυριακή,2023-08-04T11:32:22+03:00,Newsroom,"Λόγω εργασιών του ΔΕΔΔΗΕ στην περιοχή της Νέας Σμύρνης Εκτακτες ρυθμίσεις στη Γραμμή 6 του τραμ θα τεθούν σε ισχύ την Κυριακή 6 Αυγούστου λόγω εργασιών του ΔΕΔΔΗΕ στην περιοχή της Νέας Σμύρνης. Ειδικότερα, σύμφωνα με ανακοίνωση της ΣΤΑΣΥ, οι Συγκοινωνίες Αθηνών ενημερώνουν το επιβατικό κοινό ότι την Κυριακή 06/08/2023, από τις 06:30 έως τις 10:00, τα δρομολόγια στη Γραμμή 6 του τραμ «Σύνταγμα-Πικροδάφνη» θα διεξάγονται στα τμήματα Σύνταγμα-Μεγάλου Αλεξάνδρου και Πικροδάφνη-Παναγίτσα, λόγω εργασιών του ΔΕΔΔΗΕ στην περιοχή της Νέας Σμύρνης. Κατά το παραπάνω χρονικό διάστημα δεν θα εξυπηρετούνται οι στάσεις «Αγία Παρασκευή», «Μηδείας Μυκάλης», «Ευαγγελική Σχολή», «Αχιλλέως» και «Αμφιθέας». Οι επιβάτες θα μπορούν να εξυπηρετηθούν στο συγκεκριμένο τμήμα από τις υφιστάμενες λεωφορειακές γραμμές Β2 ΣΤ. ΣΥΓΓΡΟΥ ΦΙΞ-ΑΓ. ΚΟΣΜΑΣ (μέσω παραλιακής) ΚΥΚΛΙΚΗ, 126 ΠΑΛ. ΦΑΛΗΡΟ-ΣΤ. ΣΥΓΓΡΟΥ ΦΙΞ (ΚΥΚΛΙΚΗ) καθώς από την προσωρινή κυκλική λεωφορειακή γραμμή «Χ9 ΑΝΩ ΝΕΑ ΣΜΥΡΝΗ-ΝΕΑ ΣΜΥΡΝΗ», στη δημιουργία της οποίας έχει προχωρήσει ο ΟΑΣΑ, που θα πραγματοποιεί στάσεις επιβίβασης-αποβίβασης επί της Λεωφ. Ελευθερίου Βενιζέλου αντίστοιχες με τις ως άνω στάσεις του τραμ που παραλείπονται και με αφετηρία-τέρμα στην οδό Σταδίου μεταξύ των οδών Εύξεινου Πόντου και Αγίας Σοφίας, στην υπάρχουσα αφετηρία των λεωφορειακών γραμμών 136 και 137. Συγκεκριμένα, η διαδρομή της προσωρινής κυκλικής λεωφορειακής γραμμής Χ9 θα έχει ως εξής: Από Σταδίου (αφετηρία), δεξιά Αγ. Σοφίας, δεξιά Αχιλλέως, δεξιά Λεωφ. Ελευθ. Βενιζέλου, αριστερά Αγ. Φωτεινής, αριστερά Ν. Πλαστήρα, αριστερά Χρυσοστόμου Σμύρνης, δεξιά Κων/νου Παλαιολόγου, αριστερά Ομήρου, δεξιά Λεωφ. Ελευθ. Βενιζέλου, αριστερά Σταδίου (αφετηρία). Η συχνότητα δρομολογίων θα είναι η αντίστοιχη των δρομολογίων του τραμ κάθε 12 λεπτά. Πηγή: ΑΠΕ – ΜΠΕ ",False
newsbomb.gr,https://www.kathimerini.gr/society/562553782/thessaloniki-syllipsi-19chronoy-syroy-gia-paranomi-metafora-omoethnon-toy/,,Θεσσαλονίκη: Σύλληψη 19χρονου Σύρου για παράνομη μεταφορά ομοεθνών του,2023-08-04T10:45:58+03:00,Newsroom,"Στη σύλληψη ενός 19χρονου Σύρου που ενέχεται σε παράνομη μεταφορά αλλοδαπών προχώρησαν αστυνομικοί στη Θεσσαλονίκη. Στη σύλληψη ενός 19χρονου Σύρου που ενέχεται σε παράνομη μεταφορά αλλοδαπών προχώρησαν αστυνομικοί στη Θεσσαλονίκη. Συγκεκριμένα, χθες το μεσημέρι, στο πλαίσιο αναζητήσεων για κλεμμένο όχημα, αστυνομικοί της προαναφερόμενης υπηρεσίας κατάφεραν να το εντοπίσουν στην Παλαιά Εθνική Οδό Θεσσαλονίκης – Κιλκίς. Προκειμένου να αποφύγει επικείμενο έλεγχο, ο οδηγός του αυτοκινήτου ανέπτυξε ταχύτητα και εισήλθε σε αγροτικό δρόμο, ωστόσο ακινητοποιήθηκε και συνελήφθη. Στο πλαίσιο του ελέγχου διαπιστώθηκε παράνομη μεταφορά αλλοδαπών (Σύρων) που στερούνταν εγγράφων για τη νόμιμη παραμονή τους στην ελληνική επικράτεια, ενώ παράλληλα διαπιστώθηκε ότι και ο 19χρονος οδηγός στερείτο τόσο ταξιδιωτικών εγγράφων όσο και άδειας ικανότητας οδήγησης. Προανάκριση διενεργούν αστυνομικοί του Τμήματος Διαχείρισης Μετανάστευσης Αγίου Αθανασίου. Ο συλληφθείς θα οδηγηθεί στον αρμόδιο Εισαγγελέα. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562553761/nea-agchialos-ti-leei-to-porisma-tis-ede-gia-tis-ekrixeis-stin-111/,,Νέα Αγχίαλος: Τι λέει το πόρισμα της ΕΔΕ για τις εκρήξεις στην 111 Πτέρυγα Μάχης,2023-08-04T10:27:39+03:00,Newsroom,"Για «πλημμελή καθαρισμό» στο βόρειο μέρος του στρατοπέδου από όπου έφτασε η φωτιά, καθώς και για «πολύ μικρή αντιπυρική ζώνη πέριξ των αποθηκών», γίνεται λόγος στα συμπεράσματα - «Θα αποδοθούν οι αναλογούσες ευθύνες», σημειώνεται επίσης.  Παραδόθηκε στον υπουργό Αμυνας, από τον Αρχηγό ΓΕΕΘΑ, το πόρισμα της ΕΔΕ για την πυρκαγιά που προκάλεσε τις εκρήξεις στην 111 Πτέρυγα Μάχης στη Νέα Αγχίαλο. Μεταξύ άλλων, στα συμπεράσματα του πορίσματος, σύμφωνα με την άτυπη ενημέρωση που δόθηκε στη δημοσιότητα, γίνεται λόγος για «πλημμελή καθαρισμό στο επικλινές και δύσβατο βόρειο μέρος του στρατοπέδου, από όπου έφτασε η φωτιά και προσέγγισε στον χώρο των αποθηκών ανοικτού και κλειστού τύπου». Επίσης, υπογραμμίζεται ότι «η πολύ μικρή αντιπυρική ζώνη πέριξ των αποθηκών δεν ήταν αρκετή για να εμποδίσει το έντονο θερμικό φορτίο που εξαπλώθηκε στο προαναφερθέν μη αποψιλωμένο μέρος του Στρατοπέδου και σε συνδυασμό με τον στροβιλισμό της και την ταχύτητα του ανέμου, κινήθηκε γρήγορα προς τον χώρο των πυρομαχικών. Αυτό οδήγησε στην έκρηξη βομβών των κλινών του βορείου τομέα των αποθηκών». Σημειώνεται, ακόμη ότι «για τις παραλείψεις και αμέλειες στελεχών της Πολεμικής Αεροπορίας που καταγράφονται στο πόρισμα της ΕΔΕ θα αποδοθούν οι αναλογούσες ευθύνες». «Παραδόθηκε σήμερα, Παρασκευή 4  Αυγούστου 2023, από τον Αρχηγό ΓΕΕΘΑ Στρατηγό Κωνσταντίνο Φλώρο στον Υπουργό Εθνικής Άμυνας Νίκο Δένδια, το πόρισμα της Ένορκης Διοικητικής Εξέτασης σχετικά με τα αίτια της εξάπλωσης της πυρκαγιάς σε αποθήκη πυρομαχικών της 111 Πτέρυγας Μάχης.  Για την ολοκλήρωση της Ένορκης Διοικητικής Εξέτασης αναφορικά με το συμβάν της 27ης Ιουλίου στην Περιοχή Πυρομαχικών της 111 Πτέρυγας Μάχης (111 ΠΜ), γνωστοποιούνται τα ακόλουθα: Λόγω της πυρκαγιάς στην ευρύτερη περιοχή, στο στρατόπεδο Καράμπα κατέφθασαν πυροσβεστικά οχήματα της 111ΠΜ, που επιχείρησαν για την αντιμετώπισή  της, σε συνεργασία με οχήματα του Πυροσβεστικού Σώματος. Η φωτιά ήταν έντονη και σε συνδυασμό με τον στροβιλισμό της και την ταχύτητα του ανέμου, κινήθηκε γρήγορα προς τον χώρο των πυρομαχικών και ανέπτυξε υψηλό θερμικό φορτίο.  Οι συγκεκριμένες συνθήκες επέβαλαν να δοθεί διαταγή εκκένωσης της περιοχής από τις πυροσβεστικές δυνάμεις για την προστασία του προσωπικού. Σε ό,τι αφορά στα μέτρα πυρασφάλειας του στρατοπέδου, διαπιστώθηκε πλημμελής καθαρισμός στο επικλινές και δύσβατο βόρειο μέρος του, από όπου έφτασε η φωτιά και προσέγγισε στον χώρο των αποθηκών ανοικτού και κλειστού τύπου. Η πολύ μικρή αντιπυρική ζώνη πέριξ των αποθηκών δεν ήταν αρκετή για να εμποδίσει το έντονο θερμικό φορτίο εξαιτίας της φωτιάς που εξαπλώθηκε στο προαναφερθέν μη αποψιλωμένο μέρος του Στρατοπέδου και σε συνδυασμό με τον στροβιλισμό της και την ταχύτητα του ανέμου, κινήθηκε γρήγορα προς τον χώρο των πυρομαχικών. Αυτό οδήγησε στην έκρηξη βομβών των κλινών του βορείου τομέα των αποθηκών. Οι εν λόγω κλίνες είναι σύμφωνες με τα διεθνή πρότυπα και περιείχαν αποκλειστικά Βόμβες Γενικής Χρήσης, όπως προβλέπεται από τα εγχειρίδια και τις προδιαγραφές του κατασκευαστή. Για τις παραλείψεις και αμέλειες στελεχών της Πολεμικής Αεροπορίας που καταγράφονται στο πόρισμα της ΕΔΕ θα αποδοθούν οι αναλογούσες ευθύνες. Με εντολή του κ. Δένδια θα αξιοποιηθούν τα ευρήματα του πορίσματος στην αντιμετώπιση τυχόν προβλημάτων στον τομέα της πυρασφάλειας στις εγκαταστάσεις των Ενόπλων Δυνάμεων. Θα συνεχισθούν τις επόμενες ημέρες οι επιθεωρήσεις και οι έλεγχοι για την τήρηση των αναγκαίων μέτρων στους Σχηματισμούς και τις Μονάδες της χώρας».  ",False
newsbomb.gr,https://www.kathimerini.gr/society/562553743/thessaloniki-trochaio-me-sovaro-traymatismo-dikyklisti/,,Θεσσαλονίκη: Τροχαίο με σοβαρό τραυματισμό δικυκλιστή,2023-08-04T10:22:41+03:00,Newsroom,"Τα αίτια του ατυχήματος διερευνώνται από την τροχαία Τροχαίο ατύχημα σημειώθηκε λίγο μετά τις 8.00 το πρωί στην Παλαιά Συμμαχική Οδό Ωραιοκάστρου – Διαβατών, όταν, κάτω από άγνωστες μέχρι στιγμής συνθήκες, μοτοσικλέτα συγκρούστηκε με φορτηγό. Οπως αναφέρει το ΑΠΕ – ΜΠΕ, από τη σύγκρουση τραυματίστηκε σοβαρά ο οδηγός της μοτοσυκλέτας που διακομίστηκε στο νοσοκομείο Παπαγεωργίου, ενώ από την τροχαία διερευνώνται τα αίτια του ατυχήματος. ",False
newsbomb.gr,https://www.kathimerini.gr/society/562553632/hellenic-train-allages-sta-dromologia-gia-larisa-kai-volo/,,Hellenic Train: Aλλαγές στα δρομολόγια για Λάρισα και Βόλο,2023-08-04T08:38:05+03:00,Newsroom,"Αλλαγές σε δρομολόγια των αμαξοστοιχιών με προορισμό τη Λάρισα και τον Βόλο ανακοίνωσε το πρωί η Hellenic Train. Αλλαγές σε δρομολόγια των αμαξοστοιχιών με προορισμό τη Λάρισα και τον Βόλο ανακοίνωσε το πρωί η Hellenic Train. Τα δρομολόγια των αμαξοστοιχιων 11572 (Λαρισα-Βόλος) και 11573 (Βόλος-Λάρισα) θα πραγματοποιηθούν με λεωφορεια, χωρίς ενδιάμεσες σταθμεύσεις. — Hellenic Train (@HellenicTrain) August 4, 2023  Συγκεκριμένα, δεν θα πραγματοποιηθούν τα δρομολόγια των αμαξοστοιχιών 11572 (Λάρισα – Βόλος) και 11573 (Βόλος – Λάρισα) γι αυτό το λόγο η Hellenic Train ανακοίνωσε ότι οι επιβάτες θα μπορούν να ταξιδέψουν με λεωφορεία, χωρίς ενδιάμεσες σταθμεύσεις. ",False
newsbomb.gr,https://www.kathimerini.gr/society/562551451/arthro-toy-pan-k-tsoyka-stin-k-o-asaleytos-chronos-tis-ellinikis-poinikis-dikaiosynis/,,Αρθρο του Παν. Κ. Τσούκα στην «Κ»: Ο ασάλευτος χρόνος της ελληνικής Ποινικής Δικαιοσύνης,2023-08-04T07:30:03+03:00,Παναγιώτης Κ. Τσούκας*,"Απαιτούνται πρωτοβουλίες και δράσεις οι οποίες πρέπει να διαπνέονται πρωτίστως από ειλικρίνεια και σθένος Τον ποιοτικώς κριτικό δημόσιο λόγο τον έχουν ανάγκη οι κρατικοί θεσμοί. Τον έχει ανάγκη η δημοκρατία. Με κάποιαν υπερβολή, που όμως δεν απέχει από την αλήθεια και, πάντως, δεν στερείται χρησιμότητας, θα έλεγα ότι η Ποινική Δικαιοσύνη, ως κλάδος της Ελληνικής Δικαιοσύνης, έχει ανάγκη τον ποιοτικό κριτικό λόγο περισσότερο από τους άλλους δικαστικούς θεσμούς. Και τούτο διότι, για τους μη νομικούς, η Ποινική Δικαιοσύνη είναι το αρχέτυπο της απονομής δικαιοσύνης, ο δε ποινικός δικαστής είναι ο κατεξοχήν δικαστής. Εξ ου και οι ποινικές δίκες είναι διά των ΜΜΕ, ή/και χάρη σ’ αυτά, οι πιο προβεβλημένες, αν όχι οι μόνες προβαλλόμενες, δίκες. Η Ποινική Δικαιοσύνη είναι εκείνος ο κλάδος της (Ελληνικής) Δικαιοσύνης (δυστυχώς όχι αυτοτελής, αλλά συσσωματωμένος με αυτόν της Πολιτικής Δικαιοσύνης σε έναν ενιαίο κλάδο) στον οποίο εκδηλώνεται δραματικότερα εκείνο το κοινωνικο-ψυχιατρικό φαινόμενο, το οποίο (όλως καταχρηστικώς και ανακριβώς) καλείται «δικομανία», και εκείνος από τους κύριους χαρακτήρες του θυμικού των Ελλήνων που καλείται (επίσης όλως καταχρηστικώς και ανακριβώς) «φιλοδικία». Αν και όλοι οι κλάδοι της Ελληνικής Δικαιοσύνης έχουν προβλήματα πολλά και σοβαρά –με κυριότερα το πρόβλημα της πολυδικίας και το συνεπακόλουθο αυτής πρόβλημα της βραδυδικίας– η Ποινική Δικαιοσύνη έχει προβλήματα που δεν είναι μόνο πολλά και σοβαρά· είναι και δραματικά. Παρ’ όλα αυτά, τα προβλήματα της Ποινικής Δικαιοσύνης δεν είναι, παρά μόνον σπανίως, αντικείμενο σοβαρού κριτικού δημοσίου λόγου. Και όχι μόνο αυτό. Η απονομή ποινικής δικαιοσύνης δεν κατέχει πρώτη θέση στην επαγγελματική συνείδηση των Ελληνίδων/Ελλήνων δικαστών. Πρώτη θέση κατέχει η απονομή δικαιοσύνης σε υποθέσεις άλλων, πλην του ποινικού, πεδίων του δικαίου, πρωτίστως δε του αστικού δικαίου. Για τους έξωθεν της Ποινικής Δικαιοσύνης ισταμένους, αυτό είναι άξιον μεγάλης απορίας. Και όμως είναι αληθινό, και έρχεται από πολύ παλιά: ήδη τουλάχιστον από τα χρόνια του Μεσοπολέμου. Αυτό ισχύει εν πολλοίς και σήμερα. Πολλές/-οί συγκαιρινές/-οί μας Ελληνίδες/Ελληνες πολιτικοί/ ποινικοί δικαστές αυτοκατανοούνται· ως πρωτίστως πολιτικοί, και όχι ποινικοί δικαστές. Σε αυτή την αλήθεια ευρίσκει την εξήγησή της το ότι η έρευνα, το βαρυσήμαντο πόρισμα της οποίας παρουσίασε η κ. Μάνδρου στο ρεπορτάζ που δημοσιεύθηκε στην «Καθημερινή» της 9ης Ιουλίου τ.ε., δεν διενεργήθηκε με πρωτοβουλία δικαστικής Αρχής, αλλά εισαγγελικής, της Εισαγγελίας του Πρωτοδικείου Αθηνών, υπό τον προϊστάμενό της Εισαγγελέα κ. Αντώνιο Ελευθεριάνο. Η κατάσταση την οποία αποκαλύπτει η έρευνα αυτή είναι ζοφερή και δυσοίωνη, τόσο μάλιστα ώστε απαιτεί, από όσους έχουν την ευθύνη της κυβερνητικής πολιτικής για τη Δικαιοσύνη, να αναλάβουν πρωτοβουλίες και δράσεις οι οποίες πρέπει να διαπνέονται πρωτίστως από ειλικρίνεια και σθένος, αφού το πρακτέο και οι τρόποι πραγμάτωσής του ούτε άγνωστοι είναι, ούτε πάντως δύσκολο να ευρεθούν. Ο υπουργός της Δικαιοσύνης κ. Γ. Φλωρίδης έχει αντιληφθεί αυτά που επιβάλλεται να αλλάξουν και φαίνεται να είναι αποφασισμένος να αναλάβει την πολιτική πρωτοβουλία και ευθύνη να τα αλλάξει. Επειδή η δική μου γραφίδα είναι αναρμόδια να πει για την Ποινική Δικαιοσύνη περισσότερα απ’ όσα έλαβε το θάρρος να γράψει ανωτέρω, περιορίζομαι να προσφέρω σε γνώση όσων δεν τις γνωρίζουν, τις σκέψεις και τις προτάσεις τις οποίες, εν έτει 1897, διατύπωσε, σε ειδική επί τούτω έκθεσή του, ο εκπρόσωπος των Δανειστών της Ελλάδος, στον οποίο είχε ανατεθεί να μελετήσει την κατάσταση των πραγμάτων της Ελληνικής Δικαιοσύνης. Τις σκέψεις και προτάσεις αυτές τις κατέγραψε ο Στάμος Παπαφράγκος, δικηγόρος Αθηνών τότε, κατόπιν πρόεδρος του Δικηγορικού Συλλόγου Αθηνών (1926-1928) και αργότερα πρόεδρος του Συμβουλίου της Επικρατείας (1935-1941). Είναι οι εξής: «Εν τη ερεύνη, ήν οι ξένοι αντιπρόσωποι επεχείρησαν καθ’ όλους τους κλάδους της παρ’ ημίν Διοικήσεως, εσταμάτησαν και προ του φαινομένου όπερ παρουσιάζουσιν οι κατά τριμηνίαν δημοσιευόμενοι πίνακες περί της κινήσεως της ποινικής Δικαιοσύνης· ευλόγως δ’ επροξένησεν αυτοίς δυσάρεστον εντύπωσιν το γεγονός ότι εκ των βουλευμάτων των δικαστικών συμβουλίων και των αποφάσεων των πλημμελειοδικών πλέον του ημίσεος κατ’ αριθμόν εισίν απαλλακτικά, τουτέστιν αποφαίνονται ότι δεν υπήρξεν αξιόποινος πράξις ή ότι οι καταγγελθέντες δεν ήσαν ένοχοι του αποδοθέντος αυτοίς αδικήματος, η εντύπωσίς των δ’ αύτη εις αληθή έφθασε κατάπληξιν όταν είδον ότι ο αριθμός των εκκρεμών ποινικών δικογραφιών ανέρχεται εις 130 και πλέον χιλιάδας, και την έκπληξιν των κατά τα δημοσιευθέντα εν ταις εφημερίσι εξεδήλωσαν δι’ οιονεί επιτιμήσεως: “οι πίνακές σας αυτοί, είπον, δεικνύουσιν ή ότι έχετε εκλελυμένην εν τη διαχειρίσει αυτής Δικαιοσύνην απολύουσαν τούς ενόχους ή ότι έχετε νοσηράν και έκρυθμον κοινωνικήν κατάστασιν, εξ ης δημιουργούνται ψευδείς καταγγελίαι, καταδεικνυόμεναι τοιαύται διά της δικαστικής ερεύνης· πάντως δε δεικνύουσι πλημμελή διοίκησιν των της Δικαιοσύνης διότι ανεξήγητος άλλως είναι η εν τοις αρχείοις των δικαστικών γραφείων συσσώρευσις 130 χιλιάδων εκκρεμών δικογραφιών, χωρίς να ερευνηθώσι τα αίτια και επιζητηθή η εφαρμογή των κατάλληλων μέτρων προς ανόρθωσιν καταστάσεως ολεθρίως επιδρώσης επί της δημοσίου τάξεως, επί της δημοσίου ηθικής και επ’ αυτής της δημοσίου οικονομίας· αν θέλετε να είσθε πρακτικοί οφείλετε να ψηφίσετε νόμον κατά τον οποίον αυτεπαγγέλτως τα δικαστήρια να καταψηφίζωσι την δικαστικήν δαπάνην εις τον μηνυτήν, οσάκις πείθονται περί εν γνώσει υποβληθείσης ψευδούς μηνύσεως και να προβαίνωσιν εις άμεσον καταδίωξιν αυτού· ούτω θ’ ανακοπή η εγκληματική αύτη τάσις, η δε Δικαιοσύνη σας θ’ απλοποιηθεί και θα καταστή ενήμερος, ελαττουμένων συγχρόνως κατά το πλείστον και των εξόδων της διαχειρίσεως αυτής”». [σε: Π. Κ. Τσούκας (επιμ.), Ο ασάλευτος χρόνος της Ελληνικής Δικαιοσύνης, έκδοση β΄, Εκδόσεις Καλλιγράφος, Αθήνα 2017, σελ. 49 επ.] * Ο κ. Παναγιώτης Κ. Τσούκας είναι Σύμβουλος της Επικρατείας, πρόεδρος της Ενώσεως Δικαστικών Λειτουργών του Συμβουλίου της Επικρατείας. ",False
newsbomb.gr,https://www.kathimerini.gr/society/562553041/paralies-okto-ypiresies-gia-mia-xaplostra/,,Παραλίες: Οκτώ υπηρεσίες για μια ξαπλώστρα,2023-08-04T07:18:12+03:00,Δώρα Αντωνίου,"Προωθείται νέο μοντέλο για την απλοποίηση της αδειοδότησης και τον έλεγχο παρανομιών Με εντατικούς ελέγχους για το υπόλοιπο της τρέχουσας τουριστικής περιόδου θα επιδιώξει η κυβέρνηση να βάλει μια τάξη στις εικόνες άναρχης κατάληψης δημόσιου χώρου που αποτυπώνονται σε πολλές παραλίες και έχουν προκαλέσει οργισμένες αντιδράσεις κατοίκων και επισκεπτών. Σε δεύτερο χρόνο, ήδη έχουν δοθεί από την κυβερνητική ηγεσία οδηγίες ώστε μέσα στους επόμενους μήνες να διαμορφωθεί νέο πλαίσιο κατανομής αρμοδιοτήτων που θα ισχύσει για την επόμενη τουριστική σεζόν, με βασική επιδίωξη να αρθεί η πολυδιάσπαση αρμοδιοτήτων, που εξυπηρετεί την αποφυγή ευθυνών και τη διαιώνιση της παρανομίας. Ο κυβερνητικός εκπρόσωπος Παύλος Μαρινάκης δήλωσε σχετικά χθες (ΣΚΑΪ) ότι «η εφαρμογή του νόμου είναι υπεράνω όλων και σε αυτό δεν πρόκειται να γίνει καμία έκπτωση πουθενά». Και πρόσθεσε: «Αυτό το οποίο θα δούμε ως επόμενο βήμα, για να γίνεται ακόμη πιο γρήγορα και να αποδίδεται και μια παραλία πολύ πιο γρήγορα στους πολίτες, είναι να επιβάλλονται τα δέοντα πρόστιμα όταν υπάρχει παραβίαση, και γι’ αυτό χρειάζεται η απλοποίηση, η ενοποίηση αυτών των διαδικασιών, για να έχουμε και τα καλύτερα δυνατά αποτελέσματα». Συνολικά οκτώ φορείς και υπηρεσίες εμπλέκονται στην αδειοδότηση, την παρακολούθηση τήρησης της νομιμότητας, την επιβεβαίωση τυχόν αυθαιρεσιών και παραβάσεων και στον καταλογισμό προστίμων. Οπως αναφέρουν κυβερνητικές πηγές, αυτή τη στιγμή για να κινηθεί η διαδικασία ελέγχου, διαπίστωσης και βεβαίωσης των παραβάσεων, άρσης τους και επιβολής προστίμων απαιτείται να συντονιστούν 5-6 διαφορετικοί φορείς και υπηρεσίες. Αυτό καθιστά συχνά πολύ δύσκολη την πραγματοποίηση εγκαίρως των απαιτούμενων ελέγχων, ενώ δίνει και τη δυνατότητα, εφόσον υπάρχει σχετική σκοπιμότητα, κάποιοι να καλύπτονται πίσω από την πολυδιάσπαση αρμοδιοτήτων και να μην προχωρούν σε ουσιαστικούς ελέγχους, δίνοντας έδαφος σε διαιώνιση των παρανομιών. Με δεδομένο ότι η κατάσταση που έχει διαμορφωθεί με τις παραβιάσεις των όρων αξιοποίησης των παράλιων χώρων προκαλεί μεγάλες διαμαρτυρίες των πολιτών, ενώ δεν λείπουν οι περιπτώσεις που υποβαθμίζεται και αλλοιώνεται το τουριστικό προϊόν, έχει δοθεί από την κυβερνητική ηγεσία η εντολή να γίνουν οι απαραίτητες ενέργειες ώστε η διαδικασία αδειοδότησης, ελέγχου, παρακολούθησης, διαπίστωσης και βεβαίωσης τυχόν παραβάσεων, επιβολής προστίμων και αποκατάστασης τυχόν κατά παράβαση καταπατηθέντων χώρων να απλοποιηθεί. Ο προσανατολισμός είναι να ενισχυθούν οι αρμοδιότητες μιας από τις εμπλεκόμενες υπηρεσίες, η οποία θα αναλάβει εποπτικό ρόλο όλων των υπολοίπων και θα έχει την τελική ευθύνη ελέγχου εφαρμογής της νομιμότητας. Στο δαιδαλώδες καθεστώς που ισχύει αυτή τη στιγμή βρίσκεται εν πολλοίς η ρίζα του προβλήματος. Ενδεικτικά, στη διαδικασία μίσθωσης παραλιών, αδειοδότησης των επιχειρήσεων που τις εκμεταλλεύονται, ελέγχου για την τήρηση των προβλεπομένων και επιβεβαίωσης παραβάσεων εμπλέκονται το υπουργείο Οικονομικών, η Κτηματική Υπηρεσία του Δημοσίου, οι κατά τόπους δήμοι, οι περιφερειακές υπηρεσίες του υπουργείου Τουρισμού, το υπουργείο Ανάπτυξης, οι τοπικές εφορείες Αρχαιοτήτων, το Λιμενικό, οι επιθεωρητές Περιβάλλοντος. Οι επιτήδειοι συχνά αξιοποιούν την πολυδιάσπαση αρμοδιοτήτων για να εξασφαλίζουν άδειες από περισσότερους φορείς και να μπορούν να λειτουργούν ακόμη και αν, κατόπιν ελέγχου, διαπιστωθεί κάποια παρανομία. Ή, σε άλλες περιπτώσεις, αρμόδιες υπηρεσίες «πετούν το μπαλάκι» της ευθύνης σε κάποια άλλη υπηρεσία, δηλώνοντας αναρμοδιότητα με αξιοποίηση ακριβώς του δαιδαλώδους συστήματος αδειοδότησης και ελέγχου λειτουργίας. Ως χαρακτηριστικό παράδειγμα πολυδιάσπασης αρμοδιοτήτων αναφέρεται το εξής: για τη διαπίστωση παρανομίας μέσα στη θάλασσα από κάποια επιχείρηση που έχει μισθώσει μια παραλία, αρμόδιο είναι το Λιμενικό. Αν η παρανομία αφορά την παραλία και τον αιγιαλό, η αρμοδιότητα είναι της Κτηματικής Υπηρεσίας. Εάν βρίσκεται στην ξηρά, τότε θα πρέπει να επιληφθεί η υπηρεσία Δόμησης. Κατόπιν εντολής μπορούν να παρέμβουν οι επιθεωρητές Περιβάλλοντος. Αυτό το δαιδαλώδες σύστημα θα επιδιωχθεί να ξεκαθαρίσει, με σαφείς αρμοδιότητες, κανόνες και ανάληψη της τελικής ευθύνης από μία υπηρεσία, που θα έχει εποπτικό ρόλο των υπόλοιπων εμπλεκομένων. Ξεκίνησε από την Κίνηση Πολιτών Πάρου και τις παραλίες του νησιού στις αρχές Ιουλίου, αλλά έγινε κύμα που φουσκώνει και φθάνει σε πολλά μέρη της χώρας. Από τη Χαλκιδική μέχρι την Κρήτη και από τη Λευκάδα και την Πελοπόννησο μέχρι τη Νάξο και τη Ρόδο, πολίτες μοιράζονται στα μέσα κοινωνικής δικτύωσης τις εμπειρίες τους από παραλίες που τελούν υπό κατάληψη, αναρτώντας και τις αντίστοιχες φωτογραφίες, δηλώνουν τη δυσαρέσκειά τους για τις παράνομες επιχειρήσεις, ζητούν από την πολιτεία να διενεργεί εντατικούς ελέγχους και να επιβάλλει αυστηρά πρόστιμα. Ενδεικτικές της αποθράσυνσης ορισμένων επιχειρηματιών είναι οι περιπτώσεις στην Πάρο, όπου, όπως έγινε γνωστό, τα στελέχη της Κτηματικής Υπηρεσίας Κυκλάδων που πραγματοποίησαν αυτοψία στο νησί στις 12 και 24 Ιουλίου, λίγες ημέρες πριν από την πρώτη προγραμματισμένη εκδήλωση διαμαρτυρίας της Κίνησης Πολιτών στη Μικρή και Μεγάλη Σάντα Μαρία, διαπίστωσαν ότι τρεις επιχειρήσεις είχαν καταλάβει συνολικά πάνω από 2.500 τετραγωνικά μέτρα. Καμία από τις τρεις επιχειρήσεις δεν έχει μισθώσει τμήματα του αιγιαλού από το Δημόσιο ή τον Δήμο Πάρου. Η αποκάλυψη της αναρχίας και το μέγεθος των αυθαιρεσιών σε διάφορες περιοχές αναγκάζουν την κυβέρνηση να «τρέξει» τις παρεμβάσεις που σχεδιάζει. Η αποκάλυψη της αναρχίας και το μέγεθος των αυθαιρεσιών σε διάφορες περιοχές αναγκάζουν την κυβέρνηση να «τρέξει» τις παρεμβάσεις που σχεδιάζει. Προς αυτή την κατεύθυνση ο υπουργός Εθνικής Οικονομίας και Οικονομικών Κωστής Χατζηδάκης δήλωσε ότι «οι έλεγχοι, είτε αυτεπάγγελτα είτε ύστερα από καταγγελίες που υποβάλλουν οι πολίτες, θα ενταθούν καθ’ όλη τη διάρκεια της θερινής περιόδου προκειμένου να γίνονται σεβαστοί οι όροι των συμβάσεων που έχουν υπογραφεί με τις επιχειρήσεις, να διασφαλίζεται η πρόσβαση των πολιτών στις παραλίες σύμφωνα με τους κανόνες του Συντάγματος και να προστατεύεται η εικόνα του ελληνικού τουριστικού προϊόντος. Σε κάθε περίπτωση, απόφασή μας είναι να τηρηθεί η νομιμότητα στις παραχωρημένες από το Δημόσιο παραλίες και να τηρηθούν στο ακέραιο οι συμβάσεις που έχουν υπογραφεί. Κάθε παραβίαση της νομιμότητας θα μας βρει απέναντι». Ως προς την Κίνηση Πολιτών Πάρου, τηρεί στάση αναμονής και δεν έχει σχεδιάσει κάποια νέα δράση για τις επόμενες μέρες, καθώς περιμένει τη συνεδρίαση του δημοτικού συμβουλίου Πάρου που έχει ως βασικό θέμα την κατάσταση στις παραλίες του νησιού. Τη συνεδρίαση θα παρακολουθήσουν μέλη της Κίνησης Πολιτών, τα οποία και αναμένουν να ακούσουν τις αποφάσεις που θα ληφθούν για τις παρανομίες στις παραλίες του νησιού και στη συνέχεια θα αποφασίσουν αν θα συνεχιστούν οι κινητοποιήσεις. Τρόπους δράσης αναζητούν και σχεδιάζουν πολίτες και σε άλλα νησιά, όπως η Ρόδος και η Νάξος. ",False
newsbomb.gr,https://www.kathimerini.gr/society/562553542/kairos-zesti-kai-simera-allazei-to-skiniko-apo-to-savvato/,,"Καιρός: Ζέστη και σήμερα, αλλάζει το σκηνικό από το Σάββατο",2023-08-04T07:00:55+03:00,Newsroom,"Υψηλές θερμοκρασίες θα επικρατήσουν και σήμερα στο μεγαλύτερο τμήμα της χώρας, ωστόσο το σκηνικό του καιρού αναμένεται να αλλάξει από αύριο, Σάββατο. Συγκκεριμένα, σύμφωνα με την ΕΜΥ, σήμερα, Παρασκευή, αναμένεται γενικά αίθριος καιρός. Πρόσκαιρες νεφώσεις στα ορεινά της ηπειρωτικής χώρας το μεσημέρι – απόγευμα. Η ορατότητα στα δυτικά, τις Κυκλάδες, την Κρήτη και τα Δωδεκάνησα τις πρωινές ώρες θα είναι τοπικά περιορισμένη. Οι άνεμοι στις περισσότερες περιοχές θα πνέουν από δυτικές διευθύνσεις 3 με 4 και τοπικά στα νότια πελάγη 5 μποφόρ, ενώ στα βορειοανατολικά θα είναι βόρειοι βορειοανατολικοί 4 με 5 μποφόρ. Η θερμοκρασία θα σημειώσει μικρή άνοδο κυρίως στο εσωτερικό της ηπειρωτικής χώρας και στην ανατολική νησιωτική χώρα. Θα φτάσει στα ηπειρωτικά τους 38 με 39 βαθμούς και κατά τόπους, κυρίως στη Θεσσαλία, τους 40 βαθμούς Κελσίου. Στη νησιωτική χώρα θα φτάσει τους 36 με 37 και τοπικά στα νησιά του Ανατολικού Αιγαίου τους 38 με 39 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Γενικά αίθριος. Τις απογευματινές ώρες θα αναπτυχθούν λίγες πρόσκαιρες νεφώσεις στα ορεινά. Ανεμοι: Μεταβλητοί 2 με 3, στα ανατολικά ανατολικοί βορειοανατολικοί 4 με 5 μποφόρ. Θερμοκρασία: Από 22 έως 39 με 40 βαθμούς Κελσίου. Στη δυτική Μακεδονία 2 με 3 βαθμούς χαμηλότερη. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Τις απογευματινές ώρες θα αναπτυχθούν λίγες πρόσκαιρες νεφώσεις στα ορεινά. Τοπικά περιορισμένη ορατότητα τις πρωινές ώρες. Ανεμοι: Από δυτικές διευθύνσεις 3 με 4 και στα νότια έως 5 μποφόρ. Θερμοκρασία: Από 22 έως 38 με 39 βαθμούς και στα νησιά του Ιονίου έως 35 με 37 βαθμούς Κελσίου. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Λίγες πρόσκαιρες νεφώσεις στα ορεινά το απόγευμα. Ανεμοι: Μεταβλητοί 3 με 4 και στα νότια νότιοι νοτιοδυτικοί έως 5 μποφόρ. Θερμοκρασία: Από 24 έως 38 με 39 και κατά τόπους στη Θεσσαλία έως 40 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Αίθριος. Τοπικά περιορισμένη ορατότητα τις πρωινές ώρες κυρίως στις Κυκλάδες. Ανεμοι: Από δυτικές διευθύνσεις 3 έως 5 μποφόρ. Θερμοκρασία: Από 25 έως 36 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Αίθριος. Τοπικά περιορισμένη ορατότητα τις πρωινές ώρες Ανεμοι: Στα νησιά του Ανατολικού Αιγαίου δυτικοί βορειοδυτικοί 4 με 5 μποφόρ, στα Δωδεκάνησα δυτικοί με την ίδια ένταση. Θερμοκρασία: Από 24 έως 36 βαθμούς και στα νησιά του Ανατολικού Αιγαίου έως 39 βαθμούς Κελσίου. ΕΥΒΟΙΑ Καιρός: Αίθριος. Ανεμοι: Μεταβλητοί 3 με 4 μποφόρ. Θερμοκρασία: Από 25 έως 38 βαθμούς Κελσίου. ΑΤΤΙΚΗ Καιρός: Αίθριος. Ανεμοι: Μεταβλητοί 3 και το μεσημέρι – απόγευμα νότιοι έως 4 μποφόρ. Θερμοκρασία: Από 26 έως 38 με 39 βαθμούς Κελσίου. Στα παραθαλάσσια η μέγιστη θα είναι 2 με 3 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος. Ανεμοι: Μεταβλητοί 2 με 3 και το απόγευμα νότιοι έως 4 μποφόρ. Θερμοκρασία: Από 26 έως 37 βαθμούς Κελσίου. ΠΡΟΓΝΩΣΗ ΓΙΑ ΑΥΡΙΟ ΣΑΒΒΑΤΟ 05-08-2023 Μεταβολή του καιρού προβλέπεται από τις προμεσημβρινές ώρες στο βόρειο Ιόνιο και την Ήπειρο και βαθμιαία στην υπόλοιπη δυτική χώρα, τη Μακεδονία και πιθανώς στα δυτικά και βόρεια τμήματα της Θεσσαλίας και την κεντρική Στερεά, με νεφώσεις, βροχές και σποραδικές καταιγίδες. Τα φαινόμενα πιθανώς να είναι κατά τόπους ισχυρά και να συνοδευτούν από πρόσκαιρες χαλαζοπτώσεις. Τις βραδινές ώρες στα δυτικά αναμένεται βελτίωση. Στις υπόλοιπες περιοχές γενικά αίθριος καιρός. Οι άνεμοι θα πνέουν στα νότια από δυτικές διευθύνσεις 4 με 6 μποφόρ. Στα υπόλοιπα από νότιες διευθύνσεις 3 με 5 μποφόρ και τις πρωινές ώρες στα βορειοανατολικά βορειοανατολικοί με την ίδια ένταση, όμως βαθμιαία από το απόγευμα και από τα δυτικά θα επικρατήσουν δυτικοί βορειοδυτικοί άνεμοι 4 με 6 μποφόρ. Η θερμοκρασία θα σημειώσει πτώση στο Ιόνιο, την Ήπειρο και τη δυτική Στερεά και δεν θα ξεπεράσει τους 32 με 34 βαθμούς Κελσίου. Στην υπόλοιπη χώρα η θερμοκρασία θα φτάσει τους 34 με 36 βαθμούς, τοπικά στα ηπειρωτικά και τα νησιά του ανατολικού Αιγαίου τους 37 με 39 και κατά τόπους στη Θεσσαλία και την ανατολική Στερεά τους 40 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΚΥΡΙΑΚΗ 06-08-2023 Στην κεντρική και την ανατολική Μακεδονία τοπικές νεφώσεις με σποραδικές βροχές και καταιγίδες τις πρώτες πρωινές ώρες και γρήγορη βελτίωση. Στις υπόλοιπες περιοχές γενικά αίθριος καιρός, με πρόσκαιρες νεφώσεις στα δυτικά και τη Θράκη. Η ορατότητα τις πρωινές ώρες στα δυτικά ηπειρωτικά θα είναι τοπικά περιορισμένη. Οι άνεμοι θα πνέουν από δυτικές διευθύνσεις 4 με 6 και στα νότια πελάγη πρόσκαιρα έως 7 μποφόρ. Η θερμοκρασία θα σημειώσει πτώση σε όλη τη χώρα. ΠΡΟΓΝΩΣΗ ΓΙΑ ΤΗ ΔΕΥΤΕΡΑ 07-08-2023 Γενικά αίθριος καιρός. Οι άνεμοι θα πνέουν δυτικοί βορειοδυτικοί 3 με 5 και στα δυτικά και νότια τοπικά 6 μποφόρ. Η θερμοκρασία δεν θα σημειώσει αξιόλογη μεταβολή. ΠΡΟΓΝΩΣΗ ΓΙΑ ΤΗΝ ΤΡΙΤΗ 08-08-2023 Γενικά αίθριος καιρός, με λίγες πρόσκαιρες νεφώσεις στα ηπειρωτικά τις απογευματινές ώρες. Οι άνεμοι θα πνέουν από βόρειες διευθύνσεις 4 με 6 και στα πελάγη τοπικά 7 μποφόρ. Η θερμοκρασία θα σημειώσει μικρή πτώση στα ανατολικά. ",False
newsbomb.gr,https://www.kathimerini.gr/society/562553029/pyrkagies-paradeigmatiki-timoria-gia-oloys-kai-ayximena-prostima/,,Πυρκαγιές: Παραδειγματική τιμωρία για όλους και αυξημένα πρόστιμα,2023-08-04T07:00:00+03:00,Ιωάννα Μάνδρου,"Οσοι καταδικάζονται για πρόκληση πυρκαγιών από αμέλεια θα πηγαίνουν φυλακή όταν θα τους έχουν επιβληθεί συγκεκριμένες ποινές, από ένα όριο και πάνω Με φόντο τις καταστροφικές πυρκαγιές που κατέκαψαν ζώα, δάση, περιουσίες και είχαν αποτέλεσμα δύο πιλότοι Canadair να χάσουν τη ζωή τους, η κυβέρνηση προχωράει τώρα σε σημαντικές αλλαγές στην ποινική αντιμετώπιση των εμπρηστών. Οι νέες νομοθετικές ρυθμίσεις, τις οποίες εξήγγειλε χθες ο υπουργός Δικαιοσύνης Γιώργος Φλωρίδης, αφορούν πρωτίστως εκείνους που συλλαμβάνονται για πρόκληση πυρκαγιών από εγκληματική αμέλεια, οι οποίοι, σύμφωνα με τα στατιστικά δεδομένα, είναι και οι συντριπτικά περισσότεροι. Για τους εμπρηστές από εγκληματική αμέλεια, μέχρι σήμερα η ποινική αντιμετώπιση υπήρξε για δεκαετίες προκλητική, καθώς ουδείς έχει μπει στη φυλακή. Διώκονται για πλημμελήματα και ο δόλος στις περιπτώσεις αυτές δικαστικά δεν μπορεί να σταθεί. Η πρόκληση του αισθήματος δικαιοσύνης των πολιτών και η παντελής ατιμωρησία των εμπρηστών από αμέλεια, αναμένεται, όπως ανακοίνωσε χθες ο κ. Φλωρίδης, να τερματιστεί με αλλαγή της νομοθεσίας. Σύμφωνα με την κυβερνητική εξαγγελία, στο εξής όσοι καταδικάζονται για πρόκληση πυρκαγιών από αμέλεια, ανεξάρτητα από το γεγονός ότι η δίωξή τους θα είναι πλημμεληματικού χαρακτήρα, εντούτοις θα πηγαίνουν φυλακή. Ο εγκλεισμός τους θα γίνεται όταν θα τους έχουν επιβληθεί συγκεκριμένες ποινές, από ένα όριο και πάνω, οι οποίες χθες δεν ανακοινώθηκαν με λεπτομέρειες. Πάντως, η νομοθετική πρωτοβουλία με την οποία θα αλλάξει επί το αυστηρότερον –και δικαιότερον– η ποινική αντιμετώπιση εμπρηστών από αμέλεια, βρίσκεται ήδη σε προχωρημένο στάδιο νομοπαρασκευαστικής εργασίας, ενώ παράλληλα ανακοινώθηκε από τον υπουργό Κλιματικής Κρίσης και Πολιτικής Προστασίας Βασίλη Κικίλια σημαντική αύξηση των προστίμων που θα επιβάλλονται στο εξής στους εμπρηστές. Εως τώρα τα επιβαλλόμενα πρόστιμα ήταν αστεία, ενώ με την τωρινή εξαγγελία θα εξομοιωθούν με εκείνα (τσουχτερά) που επιβάλλονται για τις κακοποιήσεις ζώων, φθάνοντας σε πολλές περιπτώσεις και τις 30.000 ευρώ. Οι νομοθετικές αλλαγές (ποινική αντιμετώπιση και πρόστιμα) ανακοινώθηκαν χθες μετά τη συνάντηση που πραγματοποιήθηκε στο υπουργείο Δικαιοσύνης μεταξύ των υπουργών Φλωρίδη – Κικίλια, στον απόηχο των πρωτοφανών καταστροφών από τις φετινές πυρκαγιές, που έχουν συγκλονίσει την κοινή γνώμη. Πάντως, η ποινική μεταχείριση των εμπρηστών, που προκάλεσαν καταστροφικές και φονικές πυρκαγιές από αμέλεια, μέχρι τώρα υπήρξε πραγματικά προκλητική. Η περίπτωση της 70χρονης στην Ηλεία το 2007, που μαγείρευε στην αυλή της και προκάλεσε την καταστροφική πυρκαγιά που κατέκαψε τη μισή Πελοπόννησο με 65 νεκρούς είναι ενδεικτική. Δεν πήγε ούτε μία ώρα φυλακή, καθώς δικάστηκε και καταδικάστηκε χωρίς να εκτίσει καμία ποινή. Το ίδιο έχει συμβεί και με τον ηλικιωμένο που δικάζεται ως υπαίτιος για την τραγωδία στο Μάτι με τους 104 νεκρούς, όταν έβαλε τον Ιούλιο του 2018 φωτιά στον κήπο του για να κάψει χόρτα με ανέμους εννέα μποφόρ. Ο εν λόγω κατηγορούμενος, ένας από τους 21 συνολικά που δικάζονται για την πρωτοφανή τραγωδία στο Μάτι, δεν «πατάει» στο δικαστήριο, δεν κρατήθηκε προσωρινά ούτε μία ώρα και δύσκολα θα μπει στη φυλακή με τα σημερινά ποινικά δεδομένα. Οι αλλαγές που εξαγγέλθηκαν τώρα, αυτονόητες και αναγκαίες, θα εφαρμοστούν στο μέλλον, σε μια προσπάθεια, όπως τόνισε και σε δηλώσεις του ο υπουργός Δικαιοσύνης Γιώργος Φλωρίδης, να σταματήσει η πρωτοφανής ατιμωρησία. Ιδωμεν. ",False
newsbomb.gr,https://www.kathimerini.gr/society/562552801/einai-chreos-mas-na-diafylaxoyme-tis-paralies-gia-tis-epomenes-genies/,,«Είναι χρέος μας να διαφυλάξουμε τις παραλίες για τις επόμενες γενιές»,2023-08-03T22:11:16+03:00,Βίκυ Κατεχάκη,"Τους πρώτους καρπούς αποφέρουν τα κινήματα υπέρ των ελεύθερων παραλιών. Μιλούν στην «Κ» κάποιοι από τους πρωταγωνιστές που μάχονται για την ανεμπόδιστη πρόσβαση σε αυτές Εχουν περάσει μόλις 11 ημέρες από την πρώτη οργανωμένη δράση πολιτών, που διεκδίκησαν ελεύθερο χώρο στις ελληνικές παραλίες. Η Πάρος έβαλε το πρώτο «λιθαράκι». Την πρώτη Κυριακή (23/7) στη μικρή Σάντα Μαρία και την αμέσως επόμενη (30/7) στις παραλίες του Μαρτσέλο και του Κριού, μερικές εκατοντάδες κάτοικοι του νησιού και παραθεριστές ζήτησαν με τον πιο ειρηνικό τρόπο, τον χώρο που τους αναλογεί δίπλα στη θάλασσα. Το θέμα έλαβε γρήγορα τεράστια δημοσιότητα και αποδείχθηκε ότι χρειαζόταν απλώς μια «σπίθα» για να επεκταθούν οι αντιδράσεις και σε άλλα σημεία της Ελλάδας, ξεσηκώνοντας πολίτες, δημιουργώντας νέα κινήματα και ενθαρρύνοντας κάποια από τα ήδη υπάρχοντα. Τα αποτελέσματα είναι κιόλας απτά. Οι πρώτες παράνομες ομπρέλες ξηλώθηκαν ήδη από την παραλία της μικρής Σάντα Μαρία, πληροφορίες κάνουν λόγο για παραπομπή στο αυτόφωρο επιχειρηματιών που παρανόμησαν, ενώ από το αρμόδιο υπουργείο Εθνικής Οικονομίας και Οικονομικών, ανακοινώθηκε χθες ότι δόθηκε εντολή για εντατικοποίηση των ελέγχων καθ’ όλη τη διάρκεια του καλοκαιριού «προκειμένου να γίνονται σεβαστοί οι όροι των συμβάσεων που έχουν υπογραφεί με τις επιχειρήσεις, να διασφαλίζεται η πρόσβαση των πολιτών στις παραλίες και να προστατεύεται η εικόνα του ελληνικού τουριστικού προϊόντος». «Τα αποτελέσματα μέχρι στιγμής μας δικαιώνουν», λέει στην «Κ» εκ μέρους της Κίνησης Πολιτών Πάρου ο συνταξιούχος διευθυντής Γυμνασίου του νησιού και ένας από τους βασικούς πρωταγωνιστές της Κίνησης, Χρήστος Γεωργούσης. Ο ίδιος, έχει αναλάβει να ενημερώνει τα μέλη της Κίνησης μέσω Facebook για τα επόμενα βήματα, καθώς η μάχη κατά των αυθαιρεσιών στις παραλίες της Πάρου, όπως λέει, συνεχίζεται. Επόμενη στάση θα είναι το δημαρχείο του νησιού. Εκεί, κατά τη συνεδρίαση του δημοτικού συμβουλίου, -που αναμένεται να οριστεί τις επόμενες ημέρες- θα επιδοθεί καταγγελία με 2.000 υπογραφές στην οποία έχουν συγκεντρωθεί όλες οι περιπτώσεις καταπατήσεων και αυθαιρεσιών στις παραλίες της Πάρου. «Ο Δήμος Πάρου εμμένει στη θέση του ότι είναι αναρμόδιος να καταπιαστεί σοβαρά με το θέμα αυτό. Η Κίνηση Πολιτών Πάρου, από την άλλη, είναι ένα Κίνημα το οποίο φιλοδοξεί όχι μόνο να βάλει τέλος στο απαράδεκτο φαινόμενο της καταπάτησης και κακοποίησης των παραλιών, αλλά και στην καθημερινή ανομία και παραβατικότητα που δυστυχώς γίνεται πλέον συνήθεια», τονίζει ο κ. Γεωργούσης. Οι αντιδράσεις, αυτές τις μέρες, κορυφώνονται και στη Νάξο. Η Κίνηση Πολιτών που δημιουργήθηκε εκεί, συγκεντρώνει την τελευταία εβδομάδα ψήφισμα με υπογραφές, προκειμένου να το παραδώσει στις αρμόδιες αρχές, ζητώντας τις άμεσες ενέργειές τους, προς όφελος των συνταγματικών δικαιωμάτων των πολιτών και του περιβάλλοντος της Νάξου. Πολλοί τον τελευταίο καιρό με πλησίαζαν και μού έλεγαν το παράπονό τους για την κατάσταση στις παραλίες. Ένιωθαν -όπως κι εγώ- ότι κάποιος έκλεψε ένα μεγάλο μέρος της ψυχής τους  Την αρχή, έκανε μία Ελληνοαμερικανίδα συνταξιούχος, η Μαρκέλλα Χένσλεϋ που τα τελευταία 30 χρόνια μοιράζει τη ζωή της ανάμεσα στο όμορφο νησί των Κυκλάδων και την Ουάσιγκτον. Βλέποντας -την τελευταία διετία- την κατάσταση στις περισσότερες παραλίες να επιδεινώνεται εξαιτίας της συνεχούς επέκτασης ομπρελοκαθισμάτων και να περιορίζεται στο ελάχιστο η ελεύθερη πρόσβαση σε αυτές, δημιούργησε στα μέσα Ιουλίου στο Facebook το Κίνημα «Σώστε τις Παραλίες της Νάξου». Ήξερε όπως λέει, ότι εκείνη τη στιγμή έπαιρνε ένα ρίσκο καθώς στο νησί λίγο-πολύ γνωρίζονται όλοι. Ωστόσο, γρήγορα διαπίστωσε ότι η θετική ανταπόκριση, μέρα με τη μέρα, γινόταν όλο και πιο μεγάλη. «Αποδεικνύεται ότι οι άνθρωποι της Νάξου, αλλά και όσοι απλά έχουν ένα σπίτι στο νησί, νοιάζονται. Πιστεύω πως ήταν όλοι έτοιμοι να κάνουν ένα βήμα, αλλά δεν ήξεραν πώς να το κάνουν ή ποιος θα το έκανε πρώτος. Πολλοί τον τελευταίο καιρό με πλησίαζαν και μου έλεγαν το παράπονό τους για την κατάσταση στις παραλίες. Ένιωθαν -όπως κι εγώ- ότι κάποιος έκλεψε ένα μεγάλο μέρος της ψυχής τους γιατί η θάλασσα ιδίως εάν είσαι από νησί, είναι η ψυχή σου. Για όλους εμάς, αυτό που συμβαίνει τα τελευταία χρόνια είναι ένα “πένθος”», λέει στην «Κ» η κ. Χένσλεϋ και περιγράφει το κίνητρο που την ώθησε να ξεσηκώσει όλους όσοι αγαπούν τη Νάξο. «Ήταν μία απόφαση ότι “δεν πάει άλλο”. Έβλεπα μπροστά στα μάτια μου μία αλλαγή που ειδικά τα τελευταία χρόνια γινόταν ανεξέλεγκτη. Όπου υπήρχε άμμος και αμμοθίνες, έμπαιναν ξαπλώστρες, ομπρέλες, σκάλες, καντίνες. Κάθε χρόνο επεκτείνονταν όλο και περισσότερο, γινόταν όλο και πιο μόνιμο. Συνειδητοποίησα ότι βρίσκεται σε εξέλιξη μία μεγάλη καταστροφή και ότι αν δεν κάνουμε τώρα κάτι δε θα μπορέσουμε να αντιστρέψουμε την κατάσταση. Όταν καταστραφεί η άμμος, δεν επανέρχεται. Ο κίνδυνος να χάσουμε τη Νάξο που ξέρουμε είναι μεγάλος». Από την πρώτη στιγμή, ανέλαβε μαζί της δράση η Ελένη Ανδριανοπούλου με καταγωγή από το νησί. «Ζω πάνω από 30 χρόνια στη Νάξο και ξέρω πώς ήταν οι παραλίες προτού μπαζωθούν, προτού γίνουν οι αμμοληψίες, προτού ξεριζωθούν αρμυρίκια. Δεν είμαι νοσταλγός του “Rock n’ Roll” και της δεκαετίας του ‘80. Αλλά το να έχεις μνήμη βοηθάει στο να καταλάβεις πόσο μεγάλη είναι η καταστροφή αυτή τη στιγμή», λέει στην «Κ». Όπως καταγγέλλει η Κίνηση, οι παραλίες στις οποίες εντοπίζονται τα σοβαρότερα προβλήματα είναι ο Άγιος Γεώργιος στη Χώρα της Νάξου, ο Άγιος Προκόπιος, η Αγία Άννα και η Πλάκα. «Οι αεροφωτογραφίες δείχνουν ότι η κάλυψη από ομπρελοξαπλώστρες και ομπρελοκρέβατα σε ορισμένες παραλίες που ανήκουν μάλιστα στο δίκτυο NATURA έχει φτάσει το 90%, χωρίς να γίνεται καμία προσπάθεια για την προστασία τους. Οι άνθρωποι που έχουν σπίτια στο νησί, έχουν φτάσει στο σημείο να μην έχουν πουθενά χώρο στις παραλίες που βρίσκονται κοντά τους, να απλώσουν την πετσέτα τους», τονίζει η κ. Ανδριανοπούλου. Η προσπάθεια δε γίνεται μόνο για εμάς, να επωφεληθούμε για πέντε χρόνια και μετά να μην υπάρχει τίποτα στο μέλλον για τα παιδιά και τα εγγόνια μας. Δεν έχουμε αυτό το δικαίωμα Η Μαρκέλλα Χένσλεϋ, από την πλευρά της, ξεκαθαρίζει ότι η προσπάθεια που γίνεται αυτή τη στιγμή στη Νάξο δεν αφορά μόνο στο φετινό καλοκαίρι, αλλά ότι θα πρέπει να συνεχιστεί και τα επόμενα χρόνια. «Είναι χρέος μας να διαφυλάξουμε τον θησαυρό της Νάξου για τις επόμενες γενιές. Η προσπάθεια δε γίνεται μόνο για εμάς, να επωφεληθούμε για πέντε χρόνια και μετά να μην υπάρχει τίποτα στο μέλλον για τα παιδιά και τα εγγόνια μας. Δεν έχουμε αυτό το δικαίωμα», τονίζει. Στα Χανιά, η Κίνηση «Πρωτοβουλία πολιτών να σώσουμε τη Φαλάσαρνα – Save Falasarna» που ξεκίνησε πριν από ένα χρόνο με ήδη ενεργά 150 μέλη, δίνει τη δική της μάχη για την περιοχή. Όπως λέει στην «Κ» η Αθηνά Γιαννουλάκη, μέλος της πρωτοβουλίας, ύστερα από αυτοψία της Κίνησης, διαπιστώθηκε ότι η παραλία της Φαλάσαρνας, που βρίσκεται στα δυτικά της Κισσάμου, έχει καλυφθεί σε ποσοστό 80% από ομπρέλες και ξαπλώστρες, όταν ως περιοχή NATURA, η κάλυψη αυτή δε θα έπρεπε να υπερβαίνει το 30%. «Υπάρχουν “γουρούνες” που οργώνουν τις αμμοθίνες για να εξυπηρετούν το μπαρ, υπάρχει η απόσταση των πέντε μέτρων που δεν τηρείται ανάμεσα στη θάλασσα και την παραλία, η ηχορύπανση, παραβάσεις που είχαμε διαπιστώσει πέρυσι και είδαμε ότι υπάρχουν και φέτος. Εμείς λέμε ότι αυτό που συμβαίνει σήμερα στη χώρα δεν είναι το “κίνημα της πετσέτας”, αλλά είναι η προάσπιση του δημόσιου χώρου. Υπερασπιζόμενοι τον τουρισμό και αποδεχόμενοι ότι είναι ένα σοβαρό έσοδο για τον τόπο μας, απαιτούμε να εφαρμόζονται οι νόμοι για την προστασία των παραλιών από τις παρανομίες, την υπερεκμετάλλευση και την καταπάτησή τους». Όπως λέει η κ. Γιαννουλάκη, τα κινήματα των πολιτών που αυτήν την περίοδο έχουν «φουντώσει» και σε άλλα μέρη της Ελλάδας, είναι ικανά να φέρουν αποτελέσματα. «Αποδεικνύεται για ακόμη μια φορά ότι όπου οι πολίτες είναι δραστήριοι, κινητοποιούνται και βγαίνουν δημόσια για να υπερασπιστούν το δίκιο τους και το περιβάλλον, αποτελούν τον μοναδικό μοχλό πίεσης για να βελτιωθεί ή να εφαρμοστεί ο νόμος υπέρ του δημόσιου χώρου. Η βελτίωση της ποιότητας ζωής είναι, άλλωστε, και το ζητούμενο». Το «κύμα» των αντιδράσεων για το δικαίωμα στις ελεύθερες παραλίες σηκώθηκε, όμως, και από μεμονωμένους πολίτες, όπως στην περίπτωση του καθηγητή του Δημοκρίτειου Πανεπιστημίου Θράκης, Βασίλη Τσαουσίδη, ο οποίος έχοντας ζήσει μία δυσάρεστη εμπειρία από επίσκεψή του σε παραλία της Καβάλας, αντέδρασε, αρχικά, κάνοντας μία ανάρτηση στο Facebook και στη συνέχεια με μία επίσημη καταγγελία στην Αρχή Διαφάνειας. «Ασχολήθηκα με το θέμα ως αυτόπτης μάρτυρας που βίωσε την έκταση της αυθαιρεσίας. Στη συνέχεια θεώρησα ότι έχω ηθική υποχρέωση να την καταγγείλω. Τελικά διαπίστωσα ότι η υπόθεση δεν αφορά απλώς μια αυθαιρεσία κάποιου επιχειρηματία, εν αγνοία των κρατικών υπηρεσιών. Ενδέχεται να είναι επιμελώς μεθοδευμένη και βασίζεται στη διάχυση της ευθύνης μεταξύ των φορέων ενός βαριεστημένου -και ίσως κάποιες φορές διεφθαρμένου- δημοσίου. Διαπίστωσα, ωστόσο ότι υπάρχουν και πολλοί δήμοι και υπηρεσίες που επιμένουν στην τήρηση του Νόμου, προστατεύουν τους πολίτες και τα δικαιώματά τους και αποτρέπουν τις αυθαιρεσίες», λέει στην «Κ» ο κ. Τσαουσίδης. Η περιπέτειά του, ξεκίνησε όταν σε μία διαδρομή προς τη Δράμα, αποφάσισε να κάνει μία σύντομη στάση με την οικογένειά του στους αμμόλοφους της Νέας Περάμου Καβάλας. Όταν έφτασαν στην παραλία, διαπίστωσαν ότι ο μοναδικός χώρος που περίσσευε για να απλώσουν την πετσέτα τους ήταν μια γωνιά κοντά στα βράχια. Ακόμη κι εκεί, όμως, αποδείχθηκε πως δεν τούς επιτρεπόταν. Όπως κατήγγειλε ο καθηγητής, ο ένας μετά τον άλλο, οι εργαζόμενοι του μπαρ που νοίκιαζε ξαπλώστρες, έσπευσαν να τους διώξουν, λέγοντας πως το κατάστημα λειτουργεί με άδεια από τον δήμο και θα έπρεπε είτε να καθίσουν σε ξαπλώστρα, είτε να αποχωρήσουν. Την επόμενη μέρα, ο ίδιος επικοινώνησε με τους αρμόδιους φορείς, τον δήμο Παγγαίου και την κτηματική υπηρεσία Καβάλας για να ρωτήσει τι ίσχυε στην περίπτωση της συγκεκριμένης παραλίας. Όπως λέει στην «Κ» αποδεικνύεται ότι… κανείς δεν έχει αποδεδειγμένο δόλο. «Η κτηματική υπηρεσία καλύπτεται από το γεγονός ότι δεν έχει εκδώσει άδειες και ισχυρίζεται ότι δεν έχει επαρκές προσωπικό να κάνει ελέγχους. Ο δήμος καλύπτεται από το γεγονός ότι αρμόδια είναι η κτηματική υπηρεσία, οι επιχειρηματίες “καλύπτονται” από το γεγονός ότι έχουν κάνει εγκαίρως αίτηση για χρήση αιγιαλού μέσα στο καλοκαίρι και παίρνουν απάντηση το φθινόπωρο. Στο μεταξύ, είναι και ένα είδος “συγγνωστής πλάνης”: Όλοι έβλεπαν τις ξαπλώστρες, ήταν γνωστό και στις υπηρεσίες και κανείς δεν τους είπε τίποτα. Πώς να ξέρουν ότι παρανομούν;», αναρωτιέται ο καθηγητής του Δημοκρίτειου και καταλήγει: «Άλλο πράγμα η υγιής επιχειρηματικότητα και άλλο η παντελής έλλειψη αισθητικής και η παραβίαση ακόμη και των στοιχειωδών δικαιωμάτων των πολιτών». ",True
newsbomb.gr,https://www.kathimerini.gr/society/562551433/kosmogonia-stin-iatriki-o-eikonikos-giatros-tha-sas-dechthei-se-ligo/,,Κοσμογονία στην ιατρική: Ο εικονικός γιατρός θα σας δεχθεί σε λίγο,2023-08-03T21:01:00+03:00,Τασούλα Επτακοίλη,"Προοπτικές, κίνδυνοι και ερωτήματα για το μέλλον από την εφαρμογή της τεχνητής νοημοσύνης στην ιατρική Το Kέντρο Εικονικής Περίθαλψης του νοσοκομείου Mercy στο Σεντ Λούις έχει τριακόσιους γιατρούς και νοσηλευτές, που φροντίζουν ετησίως εξακόσιες χιλιάδες ασθενείς από επτά αμερικανικές πολιτείες. Δεν διαθέτει όμως κλίνες. Οι ασθενείς βρίσκονται στην… κρεβατοκάμαρα ή στο σαλόνι του σπιτιού τους και η παρακολούθησή τους, όπως και η επικοινωνία με το ιατρονοσηλευτικό προσωπικό, γίνεται αποκλειστικά εξ αποστάσεως μέσα από οθόνες όπου καταγράφονται όλα τα δεδομένα για την κατάσταση της υγείας τους. Ακόμη και αν κάποιος από αυτούς δεν παρουσιάζει συμπτώματα, οι αλγόριθμοι επιτήρησης τεχνητής νοημοσύνης που χρησιμοποιούνται στο Κέντρο θα καταγράψουν οποιοδήποτε «υπόγειο» ανησυχητικό σημάδι και θα ειδοποιήσουν τους γιατρούς. Πρόκειται για το πρώτο εικονικό νοσοκομείο των ΗΠΑ, που άρχισε να λειτουργεί το 2015, κόστισε 300 εκατ. δολάρια και μας δίνει μια εικόνα από το μέλλον, όπου η ιατρική θα καθορίζεται από την τεχνητή νοημοσύνη. Ή μήπως αυτό συμβαίνει ήδη; Την απάντηση δίνει ο Αμερικανός γιατρός και συγγραφέας Ερικ Τόπολ στο βιβλίο του «Βαθιά Ιατρική – Ιατρική και τεχνητή νοημοσύνη», που θα κυκλοφορήσει στα ελληνικά σε λίγες εβδομάδες από τις Πανεπιστημιακές Εκδόσεις Κρήτης. H τεχνητή νοημοσύνη, σύμφωνα με τα στοιχεία που παρατίθενται στις σελίδες του, έχει ήδη αποδεδειγμένη ικανότητα να διαγιγνώσκει ορισμένους τύπου καρκίνου του δέρματος εξίσου καλά, ή και καλύτερα, από τους ειδικευμένους δερματολόγους, να εντοπίζει ειδικές ανωμαλίες του καρδιακού ρυθμού όπως οι καρδιολόγοι, να διαβάζει ιατρικές τομογραφίες ή παθολογοανατομικά πλακίδια το ίδιο επαρκώς με έμπειρους, υψηλής εξειδίκευσης ακτινολόγους και παθολογοανατόμους, αντίστοιχα, να διαγιγνώσκει ποικίλες οφθαλμικές παθήσεις όπως οι οφθαλμίατροι. Ακόμα και να προβλέπει την αυτοκτονία, μερικές φορές καλύτερα από τους επαγγελματίες της ψυχικής υγείας. Οι ικανότητες αυτές αναπτύσσονται κατά κύριο λόγο με τη βοήθεια της αναγνώρισης προτύπων, με μηχανές που μαθαίνουν αυτά τα πρότυπα έπειτα από εκπαίδευση με εκατοντάδες χιλιάδες και, αρκετά σύντομα, με εκατομμύρια παραδείγματα. Τέτοιου είδους συστήματα γίνονται ολοένα και καλύτερα, με τα ποσοστά σφάλματος να πέφτουν έως και κάτω από το 5%, ξεπερνώντας τάχιστα τα ανθρώπινα όρια και δίνοντας νέες λύσεις σε προβλήματα όπως η εσφαλμένη διάγνωση και οι ανεξέλεγκτες δαπάνες. «Σε αντίθεση μάλιστα με τους ανθρώπους που κουράζονται, έχουν δύσκολες μέρες, μπορεί να γίνουν συναισθηματικοί, να τους λείπει ύπνος ή να αφαιρούνται, οι μηχανές είναι σταθερές, έχουν τη δυνατότητα να εργάζονται ολόκληρο το εικοσιτετράωρο, ολόκληρη την εβδομάδα, χωρίς διακοπές και χωρίς παράπονα. Κι αυτό εγείρει ερωτήματα σχετικά με τον μελλοντικό ρόλο των γιατρών και τον απρόβλεπτο αντίκτυπο της τεχνητής νοημοσύνης στην άσκηση της ιατρικής», όπως επισημαίνει ο Τόπολ. Τι υπόσχεται επί της ουσίας η τεχνητή νοημοσύνη στην ιατρική; Να παράσχει σύνθετες, πανοραμικές όψεις των ατομικών ιατρικών δεδομένων, να βελτιώσει τη λήψη αποφάσεων, να συμβάλει στην αποφυγή σφαλμάτων όπως οι εσφαλμένες διαγνώσεις (που ξεπερνούν τα 12 εκατ. ετησίως στις ΗΠΑ), οι περιττές επεμβάσεις και εξετάσεις (το 30-50% των 80 εκατ. αξονικών τομογραφιών που διενεργούνται επίσης στις ΗΠΑ κάθε χρόνο είναι αχρείαστες), να βοηθήσει στη σωστή ερμηνεία εξετάσεων και να προτείνει κατάλληλες, πιο αποτελεσματικές ίσως θεραπείες. Αυτό είναι το καλό σενάριο. Ποιο είναι το κακό; Υπάρχουν ρίσκα πίσω από αυτή την αισιόδοξη φαινομενικά προοπτική; Θέτω το ερώτημα στον Αναστάσιο Γερμενή, ομότιμο καθηγητή Ανοσολογίας του Τμήματος Ιατρικής του Πανεπιστημίου Θεσσαλίας και αντεπιστέλλον μέλος της Ακαδημίας Αθηνών, ο οποίος έχει την επιμέλεια της έκδοσης. «Οι κίνδυνοι είναι κλινικοί, κοινωνικοί και ηθικοί. Κατ’ αρχάς, τα δεδομένα με τα οποία τροφοδοτούνται τα εργαλεία τεχνητής νοημοσύνης ενδέχεται να μην είναι αντιπροσωπευτικά των προβλημάτων που καλούνται να επιλύσουν, με αποτέλεσμα να προτείνουν εσφαλμένη διάγνωση και ακατάλληλη θεραπεία. Η εξάπλωση εύκολα προσβάσιμων διαδικτυακών λύσεων τεχνητής νοημοσύνης, χωρίς επαρκείς εξηγήσεις και πληροφορίες, μπορεί να έχει τα ίδια αποτελέσματα», απαντά. «Υπάρχουν επίσης πιθανοί κίνδυνοι από την έλλειψη ιδιωτικότητας, εμπιστευτικότητας και προστασίας των δεδομένων των ασθενών και των πολιτών, γενικότερα. Τέλος, η πολλαπλότητα των φορέων που εμπλέκονται στη διαδικασία της ιατρικής τεχνητής νοημοσύνης, από τον σχεδιασμό έως την εφαρμογή της (επαγγελματίες υγείας, προγραμματιστές κ.ο.κ.), κάνει ασαφές το ποιος έχει την ευθύνη, τελικά, για τυχόν σφάλματα. Το νομικό κενό που υπάρχει διεθνώς όσον αφορά αυτή την επονομαζόμενη “αλγοριθμική υπευθυνότητα” αφήνει έκθετους τους κλινικούς ιατρούς και τους επαγγελματίες υγείας που κάνουν χρήση των συστημάτων τεχνητής νοημοσύνης. Και κάτι ακόμα: οι ανισότητες στην πρόσβαση σε ποιοτικό εξοπλισμό και ψηφιακές τεχνολογίες οδηγούν στη διαιώνιση υφισταμένων ανισοτήτων στην παροχή υπηρεσιών υγείας…». Ολα αυτά σημαίνουν ότι η τεχνητή νοημοσύνη θα αλλάξει και τη γνώση που παρέχεται στους φοιτητές της Ιατρικής στα πανεπιστήμιά μας; Και με ποιον τρόπο; «Είναι απολύτως βέβαιο ότι αποτελεί καθοριστικό παράγοντα επαναπροσδιορισμού του τρόπου άσκησης της Ιατρικής. Ενα τεράστιο μέρος των καθημερινών δραστηριοτήτων των γιατρών, πολύ σύντομα θα εξυπηρετείται από εφαρμογές τεχνητής νοημοσύνης. Ιατρικές ειδικότητες θα αλλάξουν φυσιογνωμία ή και βαθμηδόν θα εξαφανιστούν», εξηγεί ο κ. Γερμενής. «Ολα αυτά συνεπάγονται την ανάγκη σημαντικής αναδόμησης των ιατρικών σπουδών με κεντρικό άξονα τη μετάθεση από τον στόχο του γνωσιακού περιεχομένου (τι πρέπει να μάθω;) προς τον στόχο της γνωσιακής μεθόδου (πώς μπορώ να μαθαίνω;)». Πριν από λίγα χρόνια, ένα υγιές νεογέννητο αγοράκι πήρε εξιτήριο, μαζί με τη μητέρα του, τρεις μέρες μετά τον τοκετό. Ωστόσο, μία εβδομάδα μετά, η μητέρα του το έφερε στα επείγοντα του νοσοκομείου Rady του Σικάγου, γιατί παρουσίαζε επαναλαμβανόμενες επιληπτικές κρίσεις. Δεν υπήρχε ένδειξη λοίμωξης. Η αξονική τομογραφία εγκεφάλου ήταν φυσιολογική. Χορηγήθηκαν διάφορα ισχυρά φάρμακα που δεν κατάφεραν να μειώσουν τις κρίσεις. Αντιθέτως, αυτές γίνονταν ολοένα και πιο έντονες. Η πρόγνωση ήταν ζοφερή: εγκεφαλική βλάβη και θάνατος. Στάλθηκε δείγμα αίματος στο Ινστιτούτο Γονιδιωματικής του νοσοκομείου για ταχεία αλληλούχηση ολόκληρου του γονιδιώματος. Η αλληλούχηση περιελάμβανε 125 γιγαμπάιτ δεδομένων, συμπεριλαμβανομένων σχεδόν 5 εκατομμυρίων θέσεων, όπου το γονιδίωμα του μωρού διέφερε από το πιο σύνηθες. Χρειάστηκαν 20 δευτερόλεπτα προκειμένου μια μορφή τεχνητής νοημοσύνης να επεξεργαστεί τον ηλεκτρονικό ιατρικό φάκελο του αγοριού και να προσδιορίσει 88 φαινοτυπικά χαρακτηριστικά (σχεδόν εικοσαπλάσια από εκείνα που είχαν συμπεριλάβει οι γιατροί στη λίστα τους). Αλγόριθμοι μηχανικής μάθησης κοσκίνισαν ταχύτατα τις περίπου 5 εκατομμύρια γενετικές παραλλαγές και βρήκαν τις κατά προσέγγιση 700.000 σπάνιες παραλλαγές. Οι 962 εξ αυτών είναι γνωστό ότι προκαλούν παθήσεις. Συνδυάζοντας αυτές τις πληροφορίες με τα φαινοτυπικά δεδομένα του μωρού, το σύστημα εντόπισε έναν φαινότυπο, σε ένα γονίδιο που ονομάζεται ALDH7A1, ως τον πιθανότερα υπεύθυνο. Η παραλλαγή αυτή είναι πολύ σπάνια. Απαντάται σε λιγότερο από 0,01% του πληθυσμού και προκαλεί μεταβολική δυσλειτουργία που οδηγεί σε επιληπτικές κρίσεις. Ευτυχώς, οι επιπτώσεις της μπορούν να αναστραφούν με συμπληρώματα βιταμίνης B6 και αργινίνης, ενός αμινοξέος, παράλληλα με περιορισμό της λυσίνης, ενός δεύτερου αμινοξέος. Με αυτές τις αλλαγές στη διατροφή του, οι επιληπτικές κρίσεις σταμάτησαν απότομα και μόλις τριάντα έξι ώρες αργότερα το βρέφος επέστρεψε στο σπίτι του. Συνομιλώντας, λίγα χρόνια πριν, με τον Γιώργο Παππά, καθηγητή Ηλεκτρολόγων Μηχανικών και Συστημάτων στο Πανεπιστήμιο της Πενσιλβάνια, κορυφαίο επιστήμονα διεθνώς στην τεχνολογία των ρομπότ, τον είχα ρωτήσει αν θα έβαζε τις κόρες του σε ένα αυτοκινούμενο όχημα. «Εγώ θα έμπαινα, οι κόρες μου όχι», μου είχε απαντήσει γελώντας. «Και θα σας εξηγήσω γιατί. Παρά την εντυπωσιακή πρόοδο που έχει σημειωθεί, παραμένει δύσκολο για ένα ρομπότ να σκεφτεί όλους τους πιθανούς συνδυασμούς προβλημάτων τα οποία ενδέχεται να προκύψουν στον δρόμο μιας πόλης». Ολοκληρώνοντας, λοιπόν, την ανάγνωση του βιβλίου «Βαθιά Ιατρική – Ιατρική και τεχνητή νοημοσύνη», θυμήθηκα αμέσως την κουβέντα μας. Και τον αναζήτησα για ένα πρώτο σχόλιο πάνω σε όσα θαυμαστά συμβαίνουν τα τελευταία χρόνια στον χώρο της ιατρικής. «Οι τεχνολογίες τεχνητής νοημοσύνης, όπως το GPT ή παράγωγά του, θα εφαρμοστούν άμεσα για να ελαχιστοποιήσουν τη γραφειοκρατία της ιατρικής, επιτρέποντας στους γιατρούς να αφιερώνουν περισσότερο χρόνο στη σχέση τους με τους ασθενείς. Αυτό θα αυξήσει την αποτελεσματικότητα των συστημάτων υγείας», είπε στην «Κ» ο κ. Παππάς. «Στην επόμενη δεκαετία καλούμαστε να λύσουμε διάφορα άλλα δύσκολα τεχνικά προβλήματα», λέει στην «Κ» ο κ. Παππάς, κορυφαίος επιστήμονας στην τεχνολογία των ρομπότ. «Δυστυχώς, οι τεχνολογίες τεχνητής νοημοσύνης δεν είναι αλάθητες. Αυτό μπορεί να μην επηρεάσει την αξιοποίησή τους στη μείωση της γραφειοκρατίας αλλά σίγουρα θα επηρεάσει την κλινική εφαρμογή τους από τους γιατρούς. Ποιος θα εμπιστευόταν, για παράδειγμα, μια σπάνια διάγνωση της τεχνητής νοημοσύνης για ένα παιδί με ειδικές ανάγκες όταν ένας αλγόριθμος κάνει, κατά μέσο όρο, 5 λάθη στις 100 διαγνώσεις; Μπορεί ένας αλγόριθμος τεχνητής νοημοσύνης να εξηγήσει μια διάγνωση σε ένα γιατρό; Στην περίπτωση του GPT, ξέρουμε ότι παρουσιάζει αυτό που αποκαλούμε “παραισθήσεις”: ένα μέρος του κειμένου, δηλαδή, είναι αληθοφανές αλλά όχι αληθές. Τι θα γινόταν αν κάποιος ζητούσε από το GPT να του συστήσει φάρμακο για το πρόβλημα υγείας που αντιμετωπίζει και το GPT σε μία από τις “παραισθήσεις” πρότεινε κάτι που θα τον οδηγούσε στον θάνατο; Αυτά και διάφορα άλλα δύσκολα τεχνικά προβλήματα καλούμαστε να λύσουμε στην επόμενη δεκαετία, ώστε να χτίσουμε μια σχέση εμπιστοσύνης μεταξύ γιατρού και τεχνητής νοημοσύνης ανάλογη εκείνης μεταξύ γιατρού και ασθενούς. Και, φυσικά, έχοντας στο μυαλό μας ότι την τελική απόφαση πρέπει πάντα να την παίρνει ο γιατρός». Σε αυτό φαίνεται να συμφωνούν οι περισσότεροι ειδικοί: η τεχνητή νοημοσύνη, με την εξαιρετική ικανότητά της να διαχειρίζεται τεράστια σύνολα δεδομένων, θα προσδώσει εντυπωσιακή ακρίβεια στην ιατρική διάγνωση και στην πρόγνωση, αλλά δεν θα αντικαταστήσει τον άνθρωπο. Αντιθέτως, θα προσφέρει στους γιατρούς, όπως τονίζει ο Ερικ Τόπολ, «το δώρο του χρόνου». Σύμφωνα με μελέτες, περισσότεροι από τους μισούς γιατρούς διεθνώς βιώνουν επαγγελματική εξουθένωση, ενώ 1 στους 4 νέους γιατρούς πάσχει από σοβαρή κατάθλιψη. Τα λάθη είναι αναπόφευκτα υπό αυτές τις συνθήκες. Η ευκαιρία που προσφέρει η τεχνητή νοημοσύνη δεν είναι μόνο ο περιορισμός των σφαλμάτων αλλά η δυνατότητα να αποκατασταθεί η πολύτιμη σχέση και εμπιστοσύνη μεταξύ ασθενών και γιατρών. Η ανθρώπινη επαφή. Αυτή που καμιά μηχανή δεν μπορεί να υποκαταστήσει. 12 εκατ. λανθασμένες διαγνώσεις καταγράφονται ετησίως στις ΗΠΑ. 30%-50% των αξονικών τομογραφιών που διενεργούνται κάθε χρόνο στις ΗΠΑ είναι αχρείαστες. 5% των διαγνώσεων από αλγόριθμο τεχνητής νοημοσύνης είναι λανθασμένες. 25% των νέων γιατρών πάσχουν από σοβαρή κατάθλιψη. Η τεχνητή νοημοσύνη προσφέρει την ευκαιρία να αποκατασταθεί η ανθρώπινη επαφή. ",False
newsbomb.gr,https://www.kathimerini.gr/society/562552831/pedion-toy-areos-ergasies-anaplasis-kai-anavathmisis-apo-to-idryma-onasi/,,"Πεδίον του Αρεως: 3.700 νέα δένδρα και φυτά, με παρέμβαση του Ιδρύματος Ωνάση",2023-08-03T20:46:35+03:00,Newsroom,"Περίπου 3.700 νέα φυτά και δένδρα φυτεύτηκαν στο Πεδίον του Αρεως, με παρέμβαση του Ιδρύματος Ωνάση, που φρόντισε παράλληλα για την ανακατασκευή της υδάτινης διαδρομής και την ολοκλήρωση εργασιών ανάπλασης Περίπου 3.700 νέα φυτά και δένδρα φυτεύτηκαν στο Πεδίον του Αρεως, με παρέμβαση του Ιδρύματος Ωνάση, που φρόντισε παράλληλα για την ανακατασκευή της υδάτινης διαδρομής και την ολοκλήρωση εργασιών ανάπλασης. Στην αρχή της λειτουργίας του, το μεγαλύτερο δημόσιο πάρκο της Αθήνας υπήρξε τόπος στρατιωτικών ασκήσεων και σταδιακά εξελίχθηκε σε ένα χώρο αναψυχής για τους κατοίκους και επισκέπτες της πόλης. Το Ιδρυμα Ωνάση έχει αποκτήσει δεσμούς με το Πεδίον του Αρεως, καθώς εκεί φιλοξενήθηκαν για δυο συνεχή χρόνια, δυο εκθέσεις του Onassis Culture, το «You & AI» (2021) και τα «Plasmata: Bodies, Dreams, and Data» (2022). Μετά από πρόσκληση της πολιτείας, το Ιδρυμα Ωνάση αναλαμβάνει σειρά έργων στο ιστορικό πάρκο, σε συνεργασία με την εξειδικευμένη εταιρία Τοπιοδομή και το αρχιτεκτονικό γραφείο Tenon Architecture.    Το έργο, συνολικής έκτασης 6.552 τ.μ., σκοπό έχει να αναδείξει τον φυσικό χαρακτήρα του πάρκου, ως έναν τόπο συνάντησης για τους Αθηναίους πολίτες, «δημιουργώντας έναν φωτεινό, πράσινο χώρο που συνδυάζει νερό και φύση, στην καρδιά του αστικού τοπίου». Στο Πεδίον του Αρεως πραγματοποιήθηκε δενδροφύτευση περισσότερων από 3.700 φυτεύματα (28 δέντρα, 2651 θάμνοι και 1028 αγρωστώδη), τόσο στο Αλσος Οικονομίδη όσο και κατά μήκος της υδάτινης διαδρομής. Στη μία πλευρά του Αλσους Οικονομίδη δημιουργήθηκε ένα ξηροφυτικό τοπίο -όπως εκείνο των Κυκλάδων- με κυρίαρχα φυτά την ελιά, τη λιγαριά και το σχίνο. Στο κέντρο διαμορφώθηκε ένα δασικό μεσογειακό τοπίο με φυτά όπως η χαρουπιά, η κουκουναριά και η μυρτιά, ενώ από την άλλη πλευρά τοποθετήθηκαν φυτά όπως ο πλάτανος, η βελανιδιά και το σφενδάμιο, συνθέτοντας την εικόνα ενός ημιορεινού τοπίου. Οι εναλλαγές των φυτών δίνουν τη συνολική αίσθηση της Μεσογείου με διαφορετικές υφές και χρώματα. Πέρα από τα φυτά και τους θάμνους, φυτεύτηκαν και ώριμα δέντρα, ώστε σε λίγα χρόνια από τώρα να δημιουργηθεί ένας χώρος σκίασης. Στην υδάτινη διαδρομή επιλέχθηκε χλοοτάπητας για τη δημιουργία χώρων που περιέβαλαν το ρυάκι, ενώ παράλληλα τοποθετήθηκαν περισσότεροι από 600 θάμνοι. Η δενδροφύτευση έκανε το Πεδίον του Αρεως πιο πράσινο, αναβαθμίζοντας αισθητικά το πάρκο με φυσικό τρόπο. Πέρα από τη δενδροφύτευση, πραγματοποιήθηκε συνολική ανακατασκευή της υδάτινης διαδρομής. Πλέον, οι επισκέπτες του πάρκου έχουν τη δυνατότητα να περπατήσουν κατά μήκος του νερού, χάρη σε ένα μονοπάτι με πατημένο χώμα. Επίσης, πραγματοποιήθηκε καθαρισμός, φίλτρανση και ανακυκλοφορία του νερού, ενώ το ρυάκι έγινε πιο φωτεινό. Παράλληλα σε όλη την έκταση του αντικαταστάθηκαν 250 πλάκες μαρμάρων όπου αποτελούσαν τα καλύμματα στα κανάλια εκροής των υδάτων και είχαν καταστραφεί με το πέρασμα του χρόνου. Με την αντικατάστασή τους, αναβαθμίστηκε η εικόνα του πάρκου, ενώ ταυτόχρονα η διαδρομή έγινε πιο όμορφη και προσβάσιμη. Επίσης ο χώρος στις Αριές έγινε πιο φιλόξενος, καθώς σχεδιάστηκαν και κατασκευάστηκαν -σε συνεργασία με την Tenon Architecture- ξύλινα καθίσματα και τραπέζια, για να ξεκουράζονται οι περαστικοί κάτω από τη σκιά των δέντρων. Ο σχεδιασμός είχε ως πυρηνική ιδέα τις συλλογικότητες, ενώ ο χώρος μπορεί να φιλοξενήσει συνολικά έως 60 άτομα, δημιουργώντας ευκαιρίες για κοινωνικοποίηση. ΑΠΕ-ΜΠΕ ",False
newsbomb.gr,https://www.kathimerini.gr/society/562552822/pyrkagia-sti-rodo-enischysi-587-200-eyro-gia-tin-apokatastasi-ypodomon/,,Ρόδος: Εκτακτη χρηματοδότηση 587.000 ευρώ για την αποκατάσταση υποδομών,2023-08-03T20:20:21+03:00,Newsroom,"Ειδικά μέτρα ενίσχυσης προωθεί η Γενική Γραμματεία Αιγαίου και Νησιωτικής Πολιτικής Ειδικά μέτρα ενίσχυσης για την αποκατάσταση των ζημιών που προκάλεσε η πολυήμερη πυρκαγιά στη Ρόδο, προωθεί η Γενική Γραμματεία Αιγαίου και Νησιωτικής Πολιτικής. Σύμφωνα με ανακοίνωση του υπουργείου Ναυτιλίας και Νησιωτικής Πολιτικής, η ενίσχυση στοχεύει στην υποστήριξη της ΔΕΥΑ Ρόδου, προκειμένου να ανταπεξέλθει στις άμεσες ανάγκες αποκατάστασης της ομαλότητας στην υδροδότηση και άλλων κρίσιμων υποδομών του νησιού. Οπως επισημαίνεται, μετά από ενέργειες του υφυπουργού Ναυτιλίας και Νησιωτικής Πολιτικής, Ιωάννη Παππά, η Γενική Γραμματεία Αιγαίου και Νησιωτικής Πολιτικής προωθεί άμεσα έκτακτη χρηματοδότηση προς τη ΔΕΥΑ Ρόδου, ύψους 587.200 €. Ρόδος: Μήνυμα επανεκκίνησης από τον Κυριάκο ΜητσοτάκηΑναλυτικά, η χρηματοδότηση αφορά 400.000 ευρώ για τις άμεσες εργασίες αποκατάστασης στα κατεστραμμένα δίκτυα ύδρευσης, αντικατάσταση αντλιοστασίων, προμήθεια δεξαμενών και μεταφορά νερού. Αναλυτικά, η χρηματοδότηση αφορά 400.000 ευρώ για τις άμεσες εργασίες αποκατάστασης στα κατεστραμμένα δίκτυα ύδρευσης, αντικατάσταση αντλιοστασίων, προμήθεια δεξαμενών και μεταφορά νερού. Παράλληλα, 150.000 ευρώ θα διατεθούν για την έκτακτη μίσθωση μονάδας αφαλάτωσης ή/και ηλεκτροπαραγωγών ζευγών (Η/Ζ) για την κάλυψη έκτακτων απαιτήσεων υδροδότησης σε οικισμούς ή περιοχές που έχουν πληγεί από τις καταστροφικές πυρκαγιές. Στα μέτρα περιλαμβάνεται επίσης ενίσχυση 37.200 ευρώ προς τη ΔΕΥΑ Ρόδου για την πρόσληψη τεχνικού συμβούλου με αποκλειστική ευθύνη την τεχνική υποστήριξη των έκτακτων διαγωνιστικών διαδικασιών και τη διοικητική υποστήριξη του φορέα για τη γρήγορη διαδικασία αξιοποίησης των χρηματοδοτήσεων που θα εγκριθούν με πρωτοβουλία της κυβέρνησης. Λέκκας για Ρόδο: Ευάλωτη σε πλημμύρες και κατολισθήσεις μετά τις καταστροφικές φωτιέςΗ χρηματοδότηση προέρχεται από το Τομεακό Πρόγραμμα Ανάπτυξης του Υπουργείου Ναυτιλίας και Νησιωτικής Πολιτική (υπο-πρόγραμμα Β αρμοδιότητας ΓΓ Αιγαίου και Νησιωτικής Πολιτικής). Η χρηματοδότηση προέρχεται από το Τομεακό Πρόγραμμα Ανάπτυξης του Υπουργείου Ναυτιλίας και Νησιωτικής Πολιτική (υπο-πρόγραμμα Β αρμοδιότητας ΓΓ Αιγαίου και Νησιωτικής Πολιτικής).",False
newsbomb.gr,https://www.kathimerini.gr/society/562551469/ta-mystika-tis-ypogeias-koitis-toy-kifisoy/,,,,,"Σοβαρές ζηµιές στην υπόγεια κοίτη του Κηφισού εντόπισε ομάδα σπηλαιολόγων. Πραγματοποιώντας υπόγεια εξερεύνηση, η ομάδα έφτασε περίπου μέχρι το ύψος των ΚΤΕΛ, όπου συνάντησε έναν λόφο από μπάζα και σκουπίδια, αλλά και μια λίμνη που είχε σχηματιστεί, πιθανόν λόγω καταστροφής του πυθμένα. Τα ευρήματα υποδεικνύουν την ανάγκη ελέγχου στατικότητας, αλλά και καθαρισμού της υπόγειας κοίτης, καθώς κανείς δεν θέλει να διανοηθεί τι θα συμβεί αν για κάποιον λόγο ο Κηφισός «φράξει» σε μια μεγάλη νεροποντή. Την εξερεύνηση πραγματοποίησαν την προηγούμενη Κυριακή πέντε άτομα από την ομάδα «Γεωμυθική» (Γιώργος Καφαντάρης, Σταύρος Μαρούλης, Θεοδώρα Αλικάκου, Kerry Currie, Δημήτρης Θεοδοσόπουλος), μια παρέα σπηλαιολόγων που πραγματοποιεί «αστικές εξερευνήσεις». Η ομάδα ξεκίνησε την εξερεύνηση από το σημείο στο οποίο ο Κηφισός «υπογειοποιείται», στα σύνορα της Νέας Χαλκηδόνας με τον Δήμο Αθηναίων, με σκοπό να διασχίσουν τα 7 χλμ. της υπόγειας διαδρομής (μέχρι το ύψος του κόμβου Νίκαιας – Ρέντη). Τελικά όμως κατάφερε να φθάσει μόνον στα μισά. «Στο ύψος των ΚΤΕΛ πέσαμε πάνω σε ανυπέρβλητα εμπόδια και έτσι αναγκαστήκαμε να επιστρέψουμε πάλι πίσω στο σημείο εισόδου μας, ύστερα από 5 ώρες υπόγειας διαμονής», λέει στην «Κ» ο κ. Θεοδοσόπουλος. «Τι βρήκαμε; Τα ανυπέρβλητα εμπόδια που αναφέρουμε και που έχουμε εντοπίσει, τόσο στο ύψος των ΚΤΕΛ όσο και κάτω από τη λεωφόρο, μετά ακριβώς τη συμβολή του Κηφισού με τον Ποδονίφτη, είναι λίμνες που πιθανότατα έχουν δημιουργηθεί από αστοχία του πυθμένα. Στα σημεία αυτά κατακρατείται νερό με μεγάλο βάθος, αφού το χώμα που υπάρχει από κάτω συνεχώς μειώνεται, εφόσον το νερό το απομακρύνει. Αυτό που μας ανησύχησε είναι μήπως σταδιακά, καθώς “φαγώνεται” ο πυθμένας, αρχίζει και αναπτύσσεται πρόβλημα στατικότητας των πλευρικών τοιχίων και κατ’ επέκταση του οδοστρώματος από πάνω σε βάθος χρόνου». «Μας ανησύχησε το γεγονός, μήπως σταδιακά, καθώς “φαγώνεται” ο πυθμένας, αρχίζει και αναπτύσσεται πρόβλημα στατικότητας των πλευρικών τοιχίων και κατ’ επέκταση του οδοστρώματος». Σε πολλά σημεία η ομάδα διαπίστωσε ότι ο οπλισμός της σήραγγας είχε εμφανείς ζημιές. «Σε διάφορα σημεία ο οπλισμός της κοίτης έχει αποκαλυφθεί και κατακρατεί σκουπίδια, φερτά, μπάζα και άλλα υλικά. Ως αποτέλεσμα, συσσωρεύονται σε συγκεκριμένα σημεία πολλές ποσότητες μπάζων, οι οποίες με τη σειρά τους δημιουργούν άλλες μικρές λιμνούλες». Τέλος, η ομάδα εντόπισε και σημεία υπόγειας ρύπανσης των υδάτων. «Παρότι η γενική κατάσταση του νερού ήταν καλή (συναντήσαμε ψάρια και χέλια), εντοπίσαμε συγκεκριμένες πηγές μεγάλων ποσοτήτων ρύπανσης –μάλλον λύματα αποχέτευσης– που έρχονται από τα ρέματα του Περιστερίου (συμβολή στο ύψος της Λεωφόρου Αθηνών). Ιχνη διαχρονικής ρύπανσης υπάρχουν σε πολλά τμήματα του υπογείου και κυρίως στις λίμνες, όπου η ρύπανση κατακάθεται στο χώμα του πυθμένα». Η ομάδα αποκόμισε την εντύπωση ότι η υπόγεια κοίτη του Κηφισού δεν έχει συντηρηθεί ή καθαριστεί για μεγάλο χρονικό διάστημα. «Αισθανθήκαμε δέος για το μέγεθος του έργου, τις δια-στάσεις του υπόγειου αγωγού, αλλά και πίκρα για την πλήρη υποβάθμιση των ομβρίων υδάτων και τη γενική παραμέληση του έργου από την κατασκευή του (καμιά συντήρηση, καμιά πρόβλεψη για φρεάτια επίσκεψης ή ράμπες πρόσβασης στο υπό εξερεύνηση τμήμα). Το κυριότερο όμως είναι ότι μας ανησυχεί η στατική κατάσταση της σήραγγας. Δεν θέλει κανείς μας να σκεφθεί τι θα γίνει αν καταρρεύσει ένα τμήμα και “φρακάρει” το νερό σε μια πλημμύρα ή τι επίδραση μπορεί να έχει αυτό στη λεωφόρο Κηφισού». Η «Κ» απευθύνθηκε στο υπουργείο Υποδομών, στην Περιφέρεια Αττικής και στην ΕΥΔΑΠ. Η τελευταία σημείωσε ότι δεν έχει καμιά αρμοδιότητα. Στέλεχος της Περιφέρειας χαρακτήρισε «γκρίζα ζώνη» την αρμοδιότητα για την υπόγεια κοίτη: η Περιφέρεια έχει την ευθύνη των ρεμάτων (γενικώς) αλλά και της λεωφόρου Κηφισού (τεχνικά έργα, οδόστρωμα, κυκλοφορία), όμως –όπως υποστηρίζουν– ο Κηφισός είναι «χαρακτηρισμένος» ποταμός και τα ποτάμια –άρα και η συγκεκριμένη υπόγεια σήραγγα– είναι υπό την αρμοδιότητα του υπουργείου Υποδομών. Τέλος, το υπουργείο Υποδομών δεν ανταποκρίθηκε. ",False
newsbomb.gr,https://www.kathimerini.gr/society/562552726/opoios-xerei-astronomia-xerei-poy-vrisketai-ston-kosmo/,,"«Οποιος ξέρει αστρονομία, ξέρει που βρίσκεται στον κόσμο»",2023-08-03T19:42:07+03:00,Ελβίρα Κρίθαρη,"Από απόψε, ο Κρόνος με τους φανταχτερούς δακτυλίους, θα είναι ορατός από την Ελλάδα και με απλά οπτικά μέσα. Μια ευκαιρία για τους ερασιτέχνες αστρονόμους που δεν είναι συνηθισμένοι «χομπίστες «Ολοι απολαμβάνουν τον νυχτερινό ουρανό, ειδικά το καλοκαίρι. Για τους ερασιτέχνες αστρονόμους όμως η παρατήρηση είναι επιστήμη.  Η κίνηση στους δρόμους της Αθήνας τη νύχτα της αυγουστιάτικης πανσελήνου ήταν δηλωτική της συγκίνησης που προκαλεί ανέκαθεν στην ανθρωπότητα το θέαμα των λαμπερών ουράνιων σωμάτων, παρότι αυτά ακολουθούν στο στερέωμα μια πορεία που δεν κρύβει καμία έκπληξη. Για τους περισσότερους, μερικές αποτυπώσεις του φωτογενούς φεγγαριού σε λίγα pixels, τα βράδια του καλοκαιριού, αποτελούν τη μοναδική απόπειρα παρατήρησης και καταγραφής ουράνιων αντικειμένων, που δεν προσθέτει καμία επιπλέον πληροφορία σε όσα γνωρίζουμε για το σύμπαν που μας περιβάλλει. Αλλά για τους περισσότερους από εμάς δεν είναι, εξάλλου, αυτός ο στόχος. Αρκεί απλώς η αισθητική απόλαυση των συμπαντικών δρώμενων που θα συμβαίνουν πάντα με προβλέψιμη επαναληπτικότητα μέχρι το άστρο μας -ο ήλιος- να σβήσει.  Για ορισμένους, ωστόσο, -εκείνους που αναγνωρίζουν τον εαυτό τους πίσω από τον τίτλο του «ερασιτέχνη αστρονόμου», οι φάσεις της Σελήνης και η παρατήρηση των αστεριών είναι, μεταξύ πολλών ακόμα, κομμάτι μιας -νυχτερινής- καθημερινότητας που περιλαμβάνει τηλεσκόπια, συστήματα καταγραφής και εξορμήσεις μακριά από τη φωτορύπανση των πόλεων. Εκεί όπου η νύχτα απλώνεται βαριά στη γη και αφήνει τον ουρανό να λάμψει. «Όποιος ξέρει αστρονομία, ξέρει πού βρίσκεται στον κόσμο», λέει στην «Κ» ο Άρης Μυλωνάς, ερασιτέχνης αστρονόμος, πρωτεργάτης αστρονομικών ενώσεων ερασιτεχνών και επί 23 χρόνια συνεργάτης στο Εθνικό Αστεροσκοπείο Αθηνών. «Αυτό που ιντριγκάρει τους ερασιτέχνες αστρονόμους είναι η σταθερότητα των κινήσεων στον ουρανό και η πρακτική (εφαρμογή) που έχουν οι φυσικοί νόμοι. Είναι κάτι που δεν διαψεύδεται, δεν αλλάζει και πάντα έτσι όπως ήτανε, είναι και θα είναι», λέει.  Κι αυτή η «υπερπανσέληνος» του Αυγούστου, το ένα από τα δύο ολόγιομα φεγγάρια που έχει ο τελευταίος μήνας του φετινού καλοκαιριού, δεν είναι, για όσους γνωρίζουν, τίποτα σπάνιο: «Κάθε 2-3 χρόνια περίπου έχουμε δύο φεγγάρια στον ίδιο μήνα», λέει ο κ. Μυλωνάς. «Η “υπερπανσέληνος” σχετίζεται με την τροχιά της σελήνης: επειδή δεν είναι κυκλική αλλά ελλειπτική, όταν η σελήνη βρίσκεται πιο κοντά στη Γη φαίνεται ελάχιστα μεγαλύτερη. Τον Αύγουστο όμως πάντα μας φαντάζει θεόρατη επειδή η τροχιά της είναι και κοντά στον ορίζοντα, σε αντίθεση με τον χειμώνα», εξηγεί. Το φαινόμενο που ονομάζουμε moon illusion -ψευδαίσθηση του φεγγαριού, δηλαδή- εντείνεται από το γεγονός ότι συγκρίνουμε τελικά το φεγγάρι με γήινα αντικείμενα. «Με μια κολόνα της ΔΕΗ, με ένα κτίριο». Φαίνεται πως για τους κατοίκους του πλανήτη μας, ακόμα και μπροστά στα θεόρατα ουράνια σώματα, το μέτρο παραμένει ο άνθρωπος.  Παρατηρούν τη μεταβλητότητα της λαμπρότητας των αστεριών ή ψάχνουν για κομήτες –«κάτι που είχε μεγάλη δόξα τις προηγούμενες δεκαετίες», όπως εξηγεί ο κ. Μυλωνάς για τη συνεισφορά των ερασιτεχνών αστρονόμων στην επιστημονική παρατήρηση, προσθέτοντας ότι πλέον στη διαδικασία αυτή έχουν προστεθεί σύγχρονα συστήματα που εντοπίζουν ουράνια αντικείμενα μέσω τεχνητής νοημοσύνης. Πάντως, οι ερασιτέχνες αστρονόμοι δεν είναι συνηθισμένοι «χομπίστες»: καταγράφουν δεδομένα τα οποία μοιράζονται με την επιστημονική κοινότητα. «Τα τελευταία 20-30 χρόνια αυτό που κάνουν συνήθως είναι το Supernova Searching, ψάχνουν δηλαδή για υπερκαινοφανείς αστέρες που εκρήγνυνται. Και βέβαια, ψάχνουν και για εξωπλανήτες ή και νέους αστεροειδείς», συμπληρώνει.  Για να ασχοληθεί κανείς εις βάθος με το αντικείμενο, απαιτείται πάντως υπόβαθρο, κυρίως, στη φυσική Ορισμένοι ερασιτέχνες είναι εξοπλισμένοι με καλά οπτικά όργανα, αλλά δεν έχουν όλοι την ίδια κατεύθυνση στην παρατήρηση: «Υπάρχουν διαφορετικές κατηγορίες ερασιτεχνών αστρονόμων. Μέσα σε αυτές είναι οι αστροφωτογράφοι, οι συστηματικοί παρατηρητές αλλά και οι star gazers οι οποίοι είναι οι ρομαντικοί, που δεν χρειάζεται να έχουν υπόβαθρο φυσικών θετικών επιστημών. Χαζεύουν τον ουρανό, βλέπουν τα μετέωρα που πέφτουν, κοιτάζουν τους κρατήρες της Σελήνης, έχουν ένα μικρό τηλεσκόπιο και βλέπουν και τους δακτυλίους του Κρόνου, χωρίς όμως να μπαίνουν σε βάθος σε ό,τι αφορά τα αστρονομικά φαινόμενα και τις θέσεις των ουράνιων σωμάτων ανά στιγμή», λέει ο κ. Μυλωνάς που ηγείται και του νεοσύστατου Αστρονομικού Ομίλου Καλαμάτας. Για να ασχοληθεί κανείς εις βάθος με το αντικείμενο, απαιτείται πάντως υπόβαθρο, κυρίως, στη φυσική. «Τουλάχιστον τη φυσική του λυκείου. Για να να καταλάβουμε πώς λειτουργούν οι αστέρες, όπως ο Ηλιος μας, και να σκεφτούμε ποιες δυνάμεις συγκρατούν τα ουράνια σώματα για να γυρίζουν το ένα γύρω από το άλλο. Από κει και πέρα, λίγα μαθηματικά και λίγα περισσότερα τεχνικά θέματα για τηλεσκόπια θα μας βοηθήσουν ώστε να επιλέξουμε ένα σωστό οπτικό όργανο, να το ρυθμίσουμε σωστά και να κάνουμε και συστηματικές παρατηρήσεις για να δίνουμε και στην επιστημονική κοινότητα δεδομένα», σημειώνει ο κ. Μυλωνάς. Ο Αρης Μυλωνάς τονίζει πως η ενασχόληση με τον ουρανό, προκειμένου να εξελιχθεί σε αστρονομική παρατήρηση, πρέπει να ξεκινάει στην πρώιμη εφηβεία. Για αυτό και πολλές από τις δράσεις των ερασιτεχνικών αστρονομικών ενώσεων και συλλόγων -που είναι πάνω από τριάντα σε όλη την Ελλάδα- στοχεύουν στα παιδιά.  «Δεν είναι παντοτινός ούτε ο πλανήτης μας, ούτε κι εμείς. Η παρατήρηση είναι και μια συνειδητοποίηση του βιολογικού τέλους του ανθρώπου» «Οι εξορμήσεις είναι τριών ειδών: πέρα από τη συστηματική παρατήρηση των ενηλίκων όπου κρατούνται σημειώσεις και δεδομένα, η πιο απλή δράση που αφορά παιδιά γίνεται με ένα μάζεμα στο κέντρο μιας πλατείας, ας έχει και φωτορύπανση, για να τα προσελκύσουμε να δούνε μέσα από το τηλεσκόπιο, φερ’ ειπείν τους κρατήρες της Σελήνης, τον Κρόνο και τον Δία. Είναι το λεγόμενο sidewalk astronomy», περιγράφει ο ερασιτέχνης αστρονόμος. «Ενα άλλο είδος εξόρμησης είναι μαζί με ενήλικες σε μέρη πιο σκοτεινά για να κάνουμε ουρανογραφία και να δούμε πώς προσανατολιζόμαστε με τη μικρή άρκτο, να εξηγήσουμε πώς περιστρέφεται ο ουράνιος θόλος για να καταλάβουν ότι όλα κινούνται στον ουρανό με συγκεκριμένη διαδικασία, όχι άτακτα». Σε αυτές τις εξορμήσεις οι νέοι εξερευνητές των ουρανών μπορούν να δουν, μεταξύ άλλων, τον γαλαξία της Ανδρομέδας και τα λαμπρά αστέρια που σπινθιρίζουν και να μάθουν για τον κύκλο της ζωής τους: για ποιο λόγο γεννιούνται, πώς μεγαλώνουν και πώς καίνε τα πυρηνικά τους καύσιμα, πώς ακτινοβολούν και τελικά πώς πεθαίνουν.  «Ο άνθρωπος που κοιτάζει μέσα από τηλεσκόπιο, κατανοεί τα μεγέθη του σύμπαντος», λέει ο κ. Μυλωνάς. «Αντιλαμβάνεται πόσο μικρός και ασήμαντος είναι ο πλανήτης μας και ότι ο ήλιος μας είναι ένα μικρό-μεσαίο αστέρι. Αρα είναι και ο ίδιος ο άνθρωπος πολύ μικρός, ότι έχει ένα deadline. Κάθε μερικά εκατομμύρια χρόνια πέφτει ένας μεγάλος αστεροειδής στη γη που μπορεί να αφανίσει τα έμβια όντα. Δεν είναι παντοτινός ούτε ο πλανήτης μας, ούτε κι εμείς. Η παρατήρηση είναι και μια συνειδητοποίηση του βιολογικού τέλους του ανθρώπου», καταλήγει.  Η συνειδητοποίηση αυτή γεννιέται όμως για τους ερασιτέχνες αστρονόμους παράλληλα με τον θαυμασμό της τελειότητας των λειτουργιών ενός αχανούς κόσμου. Αν ο άνθρωπος δεν έχει βάλει εν τω μεταξύ το χέρι του για να επισπεύσει τις διαδικασίες, ο ανθρώπινος πολιτισμός θα σβήσει μόνο όταν το δικό μας αστέρι εξαντλήσει το υδρογόνο του. Δεν συντρέχει λόγος ανησυχίας: αυτό θα συμβεί σε περίπου πέντε δισεκατομμύρια χρόνια, καθησυχάζουν οι επιστήμονες.  Μέχρι τότε η ανθρωπότητα θα συνεχίσει να τείνει το βλέμμα προς τον ουρανό, όπως έκανε πάντα. Κάποιοι συχνότερα και μεθοδικότερα από τους άλλους. Ομως όλοι θα μπορούν να απολαύσουν τους ουράνιους γίγαντες της γαλαξιακής γειτονιάς μας, όπως, για παράδειγμα, τον Κρόνο με τους φανταχτερούς δακτυλίους, που από απόψε αργά τη νύχτα θα είναι ορατός από την Ελλάδα, με τη βοήθεια ενός απλού οπτικού εργαλείου. Θα βρίσκεται πάνω και δεξιά από τη Σελήνη, στον αστερισμό του Υδροχόου και θα παραμείνει διαθέσιμος στη ματιά μας μέχρι τα τέλη του Οκτώβρη, μαζί με δισεκατομμύρια ουράνια αντικείμενα που λαμπρύνουν τους ουρανούς, είτε τα κοιτάμε είτε όχι.    ",True
newsbomb.gr,https://www.kathimerini.gr/society/562552663/pente-diakinites-synelifthisan-ston-evro/,,Πέντε διακινητές συνελήφθησαν στον Εβρο,2023-08-03T17:47:02+03:00,Newsroom,"Πέντε διακινητές, ένας Ελληνας και τέσσερις αλλοδαποί, συνελήφθησαν σε περιοχές του Εβρου από αξιωματικούς των αστυνομικών αρχών Αλεξανδρούπολης και Ορεστιάδας, ενώ μετέφεραν 20 μετανάστες χωρίς τα απαραίτητα έγγραφα Πέντε διακινητές, ένας Ελληνας και τέσσερις αλλοδαποί, συνελήφθησαν σε περιοχές του Εβρου από αξιωματικούς των αστυνομικών αρχών Αλεξανδρούπολης και Ορεστιάδας, ενώ μετέφεραν 20 μετανάστες χωρίς τα απαραίτητα έγγραφα. Δυο από τους διακινητές οδηγούσαν κλεμμένα αυτοκίνητα. Η κλοπή των οχημάτων είχε δηλωθεί στις 31 Ιουλίου σε αστυνομική υπηρεσία της Θεσσαλονίκης. Τόσο τα αυτοκίνητα και μία μοτοσυκλέτα κατασχέθηκαν, μαζί με τρεις πινακίδες κυκλοφορίας, χρηματικό ποσό και κινητά τηλέφωνα. Οι συλλήψεις έγιναν στις εθνικές οδούς Κήπων- Αλεξανδρούπολης, Ορμενίου- Αρδανίου, στην επαρχιακή οδό Μεταξάδων – Μικρού Δερείου, σε αγροτική περιοχή στις Φέρες και στον οικισμό Ταύρης. Οι συλληφθέντες θα οδηγηθούν στους αρμόδιους Εισαγγελείς. Προανάκριση ενεργούν τα τμήματα Συνοριακής Φύλαξης Τυχερού, Φερών, Σουφλίου, Αλεξανδρούπολης, Διδυμοτείχου, Ορεστιάδας και Υποδιεύθυνση Ασφαλείας Αλεξανδρούπολης. ",False
newsbomb.gr,https://www.kathimerini.gr/society/562552594/grammi-4-metro-prosorines-kykloforiakes-rythmiseis-stin-kaisariani/,,Γραμμή 4 Μετρό: Κυκλοφοριακές ρυθμίσεις στην Καισαριανή έως το Νοέμβριο,2023-08-03T16:41:56+03:00,Newsroom,"Η εφαρμογή των ρυθμίσεων ξεκινάει από το Σάββατο 5 Αυγούστου Κυκλοφοριακές ρυθμίσεις σε οδικά τμήματα της Καισαριανής τίθενται σε ισχύ λόγω της ανάγκης εκτέλεσης εργασιών για την κατασκευή της γραμμής 4 του μετρό της Αθήνας. Σύμφωνα με την ΕΛ.ΑΣ, η εφαρμογή των κυκλοφοριακών ρυθμίσεων ξεκινάει από το Σάββατο 5 Αυγούστου και θα διαρκέσει έως τις 4 Νοεμβρίου 2023, καθ’ όλη τη διάρκεια του 24ωρου. Σταδιακός περιορισμός του πλάτους του οδοστρώματος της Λ. Εθνικής Αντιστάσεως ελάχιστου πλάτους 3,25 μ. περίπου και στο τμήμα αυτής 40,00 μ. περίπου μετά την συμβολή της με την Λ. Βασ. Αλεξάνδρου με κατάληψη της δεξιάς πλευράς του οδοστρώματος κατά την φορά κίνησης των οχημάτων στο ρεύμα κυκλοφορίας προς Λ. Υμηττού. Σταδιακός περιορισμός του πλάτους του οδοστρώματος της Λ. Βασ. Αλεξάνδρου, ελάχιστου πλάτους 3,50 μ. περίπου και στο τμήμα αυτής 50,00 μ. περίπου μετά την συμβολή της με την Λ. Εθνικής Αντιστάσεως, με κατάληψη της αριστερής πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της οδού Μισούντος, ελάχιστου πλάτους 7,00 μ. περίπου και στο τμήμα αυτής από την συμβολή της με την οδό Ηρώων Σκοπευτηρίου έως την συμβολή της με την Λ. Εθνικής Αντιστάσεως, με κατάληψη της αριστερής πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της οδού Χρυσοστόμου Σμύρνης ελάχιστου πλάτους 3,50 μ. περίπου και στο τμήμα αυτής από την συμβολή της με την οδό Δαμάρεως έως την συμβολή της με την οδό Μισούντος με κατάληψη της αριστερής πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της οδού Δαμάρεως, ελάχιστου πλάτους 3,50 μ. περίπου και στο τμήμα αυτής από την συμβολή της με την οδό Φορμίωνος έως την συμβολή της με την Λ. Εθνικής Αντιστάσεως, με κατάληψη της δεξιάς πλευράς του οδοστρώματος κατά την φορά κίνησης των οχημάτων. Ολικός αποκλεισμός του οδοστρώματος της οδού Κοιμήσεως της Θεοτόκου με εξαίρεση τα οχήματα εργοταξίου και τα οχήματα έκτακτης ανάγκης. Υποχρεωτική πορεία με στροφή δεξιά των οχημάτων που κινούνται επί της οδού Κοιμήσεως της Θεοτόκου στον κόμβο Κοιμήσεως Θεοτόκου- Μισούντος. Καθορισμός του ανώτατου ορίου ταχύτητας στα 40 χλμ/ώρα για τα οχήματα που κινούνται επί της Λ. Εθνικής Αντιστάσεως και στο τμήμα αυτής 200,00 μ. περίπου πριν την έναρξη της εργοταξιακής κατάληψης. Καθορισμός του ανώτατου ορίου ταχύτητας στα 30 χλμ/ώρα για τα οχήματα που κινούνται στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. Απαγόρευση του προσπεράσματος για τα οχήματα που κινούνται στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. Απαγόρευση της στάσης και της στάθμευσης των οχημάτων και στις δύο πλευρές του οδοστρώματος στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. Σταδιακός περιορισμός του πλάτους του οδοστρώματος της Λ. Εθνικής Αντιστάσεως ελάχιστου πλάτους 3,50 μ. περίπου και στο τμήμα αυτής από την συμβολή της με την οδό Βυζαντίου και έως 30,00 μ. περίπου μετά την συμβολή της με την οδό Τζων Κέννεντυ με κατάληψη της δεξιάς πλευράς του οδοστρώματος κατά την φορά κίνησης των οχημάτων στο ρεύμα κυκλοφορίας προς Λ. Υμηττού. Σταδιακός περιορισμός του πλάτους του οδοστρώματος της Λ. Εθνικής Αντιστάσεως ελάχιστου πλάτους 5,00 μ. περίπου και στο τμήμα αυτής 40,00 μ. περίπου πριν την συμβολή της με την οδό Δαμάρεως με κατάληψη της δεξιάς πλευράς του οδοστρώματος κατά την φορά κίνησης των οχημάτων στο ρεύμα κυκλοφορίας προς την οδό Μισούντος. Σταδιακός περιορισμός του πλάτους του οδοστρώματος της Λ. Βασ. Αλεξάνδρου, ελάχιστου πλάτους 3,75 μ. περίπου και στο τμήμα αυτής 70,00 μ. περίπου μετά την συμβολή της με την Λ. Εθνικής Αντιστάσεως, με κατάληψη της δεξιάς πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της Λ. Βασ. Αλεξάνδρου, ελάχιστου πλάτους 7,00 μ. περίπου και στο τμήμα αυτής 20,00 μ. περίπου πριν την συμβολή της με την Λ. Υμηττού, με κατάληψη της αριστερής πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της οδού Δαμάρεως, ελάχιστου πλάτους 3,50 μ. περίπου και στο τμήμα αυτής από την συμβολή της με την οδό Φορμίωνος έως την συμβολή της με την Λ. Εθνικής Αντιστάσεως, με κατάληψη της αριστερής πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της οδού Μισούντος, ελάχιστου πλάτους 7,00 μ. περίπου και στο τμήμα αυτής από την συμβολή της με την οδό Κοιμήσεως Θεοτόκου έως την συμβολή της με την Λ. Εθνικής Αντιστάσεως, με κατάληψη της δεξιάς πλευράς του οδοστρώματος κατά την φορά κίνησης των οχημάτων. Καθορισμός του ανώτατου ορίου ταχύτητας στα 40 χλμ/ώρα για τα οχήματα που κινούνται επί της Λ. Εθνικής Αντιστάσεως και στο τμήμα αυτής 200,00 μ. περίπου πριν την έναρξη της εργοταξιακής κατάληψης. Καθορισμός του ανώτατου ορίου ταχύτητας στα 30 χλμ/ώρα για τα οχήματα που κινούνται στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. Απαγόρευση του προσπεράσματος για τα οχήματα που κινούνται στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. Απαγόρευση της στάσης και της στάθμευσης των οχημάτων και στις δύο πλευρές του οδοστρώματος στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. Σταδιακός περιορισμός του πλάτους του οδοστρώματος της Λ. Εθνικής Αντιστάσεως ελάχιστου πλάτους 3,50 μ. περίπου και στο τμήμα αυτής από την συμβολή της με την οδό Βυζαντίου και έως 25,00 μ. περίπου μετά την συμβολή της με την οδό Τζων Κένεντυ με κατάληψη της αριστερής πλευράς του οδοστρώματος κατά την φορά κίνησης των οχημάτων στο ρεύμα κυκλοφορίας προς Λ. Υμηττού. Σταδιακός περιορισμός του πλάτους του οδοστρώματος της Λ. Βασ. Αλεξάνδρου, ελάχιστου πλάτους 5,00 μ. περίπου και στο τμήμα αυτής 70,00 μ. περίπου πριν την συμβολή της με την Λ. Υμηττού, με κατάληψη της αριστερής πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της Λ. Βασ. Αλεξάνδρου, ελάχιστου πλάτους 5,00 μ. περίπου και στο τμήμα αυτής 70,00 μ. περίπου πριν την συμβολή της με την Λ. Υμηττού, με κατάληψη της αριστερής πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της Λ. Υμηττού, ελάχιστου πλάτους 6,00 μ. περίπου και στο τμήμα αυτής από την συμβολή της με την Λ. Εθνικής Αντιστάσεως έως την συμβολή της με την Λ. Βασ. Αλεξάνδρου, με κατάληψη της δεξιάς πλευράς του οδοστρώματος κατά την φορά κίνησης των οχημάτων στο ρεύμα κυκλοφορίας προς Λ. Βασ. Αλεξάνδρου. Ολικός αποκλεισμός του οδοστρώματος της οδού Ηρώων Πολυτεχνείου και της οδού Βασ. Αλεξάνδρου με εξαίρεση τα οχήματα εργοταξίου και τα οχήματα έκτακτης ανάγκης. Σταδιακός περιορισμός του πλάτους του οδοστρώματος της οδού Τζων Κέννεντυ ελάχιστου πλάτους 3,00 μ. περίπου και στο τμήμα αυτής 10,00 μ. περίπου μετά την συμβολή της με την οδό Ηρώων Πολυτεχνείου, με κατάληψη της αριστερής πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της οδού Δαμάρεως, ελάχιστου πλάτους 6,00 μ. περίπου και στο τμήμα αυτής από την συμβολή της με την οδό Φορμίωνος έως την συμβολή της με την οδό Ηρώων Σκοπευτηρίου, με κατάληψη της δεξιάς πλευράς του οδοστρώματος κατά την φορά κίνησης των οχημάτων. Σταδιακός περιορισμός του πλάτους του οδοστρώματος της οδού Ηρώων Σκοπευτηρίου, ελάχιστου πλάτους 3,00 μ. περίπου και στο τμήμα αυτής 45,00 μ. περίπου πριν την συμβολή της με την οδό Δαμάρεως, με κατάληψη της αριστερής πλευράς του οδοστρώματος κατά την φορά κίνησης των οχημάτων. Καθορισμός του ανώτατου ορίου ταχύτητας στα 40 χλμ/ώρα για τα οχήματα που κινούνται επί της Λ. Εθνικής Αντιστάσεως και στο τμήμα αυτής 200,00 μ. περίπου πριν την έναρξη της εργοταξιακής κατάληψης. Καθορισμός του ανώτατου ορίου ταχύτητας στα 30 χλμ/ώρα για τα οχήματα που κινούνται στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. Απαγόρευση του προσπεράσματος για τα οχήματα που κινούνται στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. Απαγόρευση της στάσης και της στάθμευσης των οχημάτων και στις δύο πλευρές του οδοστρώματος στην περιοχή των έργων στο τμήμα που καθορίζεται από την έναρξη της εργοταξιακής κατάληψης και έως το πέρας αυτής. ",False
newsbomb.gr,https://www.kathimerini.gr/society/562552573/pyrkagies-egkrithike-ektakti-epichorigisi-300-000-eyro-sto-dimo-saronikoy/,,Πυρκαγιές: Πρώτη έκτακτη επιχορήγηση 300.000 ευρώ στο δήμο Σαρωνικού,2023-08-03T16:25:08+03:00,Newsroom,"Αφορά τις πρώτες επείγουσες εργασίες, όπως η απομάκρυνση των καμένων υλικών Την έγκριση χρηματοδότησης του δήμου Σαρωνικού με 300.000 ευρώ για τις πρώτες επείγουσες ανάγκες που προέκυψαν από την πυρκαγιά του Ιουλίου, ανακοίνωσε ο αναπληρωτής υπουργός Εσωτερικών, Θεόδωρος Λιβάνιος. Ο κ. Λιβάνιος ενημερώθηκε για τις συνέπειες της καταστροφικής πυρκαγιάς κατά τη διάρκεια συνάντησης που πραγματοποίησε με το δήμαρχο Σαρωνικού, Χρήστο Γκίνη. Ο κ. Γκίνης, ο οποίος συνοδευόταν στη συνάντηση από τον πρώην δήμαρχο, Πέτρο Φιλίππου, ζήτησε από τον υπουργό την άμεση αρωγή για την αποκατάσταση των περιοχών που επλήγησαν. Αναφέρθηκε επίσης στα σχετικά έγγραφα που έχει αποστείλει προς τα αρμόδια υπουργεία και αφορούν στα ζητήματα της αναδάσωσης και της συνολικής προστασίας της περιοχής. Σύμφωνα με τον αναπληρωτή υπουργό, η έγκριση της χρηματοδότησης αφορά τις πρώτες επείγουσες εργασίες, όπως η απομάκρυνση των καμένων υλικών και η λήψη μέτρων για την αποκατάσταση των χώρων εναπόθεσης ογκωδών και κλαδεμάτων. Από την πλευρά του ο κ. Γκίνης αναφέρθηκε αναλυτικά στο σύνολο των αιτημάτων που είχε εκθέσει προς την πολιτική ηγεσία του υπουργείου, στο οποίο ζητούσε την άμεση χρηματοδότηση του δήμου ως εξής: 500.000 ευρώ για την απομάκρυνση των καμένων δέντρων και της καμένης ύλης από τους οικισμούς που επλήγησαν. 1.000.000 ευρώ για την προμήθεια κορμοδεμάτων – κορμοφραγμάτων προκειμένου να πραγματοποιηθούν αντιπλημμυρικά έργα στις πυρόπληκτες περιοχές. 2.000.000 ευρώ για έργα οδοποιίας στις περιοχές που έχουν πληγεί από τη φωτιά. 250.000 ευρώ για την αποκατάσταση των ζημιών που έχουν υποστεί δημοτικές υποδομές. Ο κ. Λιβάνιος δεσμεύτηκε να μελετήσει και να ικανοποιήσει στο μέτρο του δυνατού τα αιτήματα του δήμου. ΑΠΕ-ΜΠΕ ",False
newsbomb.gr,https://www.kathimerini.gr/society/562544902/arthro-toy-achillea-gravani-oi-oroi-idrysis-akadimaikon-etaireion-technovlaston/,,Αρθρο του Αχιλλέα Γραβάνη: Οι όροι ίδρυσης ακαδημαϊκών εταιρειών – τεχνοβλαστών,2023-08-03T15:46:21+03:00,Αχιλλέας Γραβάνης*,"Η προσπάθεια πριν από δύο χρόνια της πολιτείας να διευκολύνει την ίδρυση εταιρειών-τεχνοβλαστών (spinoff) στα ΑΕΙ οδήγησε σε περαιτέρω γραφειοκρατία Η προσπάθεια πριν από δύο χρόνια της πολιτείας να διευκολύνει την ίδρυση εταιρειών-τεχνοβλαστών (spinoff) στα ΑΕΙ οδήγησε σε περαιτέρω γραφειοκρατία. Βάσει του νόμου 4864/2021, για την ίδρυση εταιρείας-τεχνοβλαστού αποφασίζει το πρυτανικό συμβούλιο στην περίπτωση των ΑΕΙ ή το διοικητικό συμβούλιο, στην περίπτωση Ερευνητικού Κέντρου (Ε.Κ.). Στην περίπτωση των ΑΕΙ για τη λήψη της απόφασης του πρυτανικού συμβουλίου λαμβάνεται υπόψη η γνώμη της Επιτροπής Ερευνών, κατόπιν πρότασης του Γραφείου Μεταφοράς Τεχνολογίας. Στην περίπτωση Ερευνητικού Κέντρου για τη λήψη της απόφασης λαμβάνεται υπόψη γνώμη του Γραφείου Μεταφοράς Τεχνολογίας. Για τη λήψη της απόφασης τα αρμόδια όργανα μπορούν επίσης να ζητούν και να λαμβάνουν υπόψη οικονομοτεχνικές μελέτες, γνώμες, εισηγήσεις και πορίσματα ανεξάρτητων εμπειρογνωμόνων, φορέων και διεθνούς κύρους συμβουλευτικών φορέων. Οταν δε πρόκειται για εταιρεία-τεχνοβλαστό στην οποία συμμετέχουν ερευνητές από διάφορα ΑΕΙ ή Ε.Κ. η διαδικασία αυτή απαιτείται από όλα τα ιδρύματα, καθιστώντας το όλο εγχείρημα εξαιρετικά γραφειοκρατικό, χρονοβόρο και πολύπλοκο. Εν τω μεταξύ, τα ιδρύματα στα οποία εργάζονται οι ερευνητές που ανέπτυξαν την καινοτομία ουδόλως συμμετέχουν χρηματοδοτικά στην ανάπτυξή της: οι ίδιοι οι ερευνητές βρίσκουν την αναγκαία ερευνητική ανταγωνιστική χρηματοδότηση από δημόσιους και ιδιωτικούς, εγχώριους και διεθνείς φορείς, τόσο για την κάλυψη των αναγκών μισθοδοσίας των συνερευνητών τους, όσο και των αναγκαίων αναλώσιμων εργαστηριακών υλικών αλλά και της αγοράς σημαντικού αριθμού των απαραίτητων για την έρευνα εργαστηριακών οργάνων. Επίσης, οι ίδιοι οι ερευνητές βρίσκουν τη χρηματοδότηση για την κατάθεση και διατήρηση των διπλωμάτων ευρεσιτεχνίας (πατέντες), μια σημαντική δαπάνη για την προστασία της πνευματικής ιδιοκτησίας την οποία παρήγαγαν. Τα ιδρύματα στα οποία εργάζονται ελάχιστα συνεισφέρουν σε αυτές στις υψηλές δαπάνες, συνήθως η συνεισφορά τους είναι μηδενική. Ετσι, ο καθηγητής ΑΕΙ ή ο ερευνητής του Ε.Κ. έχει την ιδέα της έρευνας και της καινοτομίας, πραγματοποιεί τις σχετικές ερευνητικές εργασίες, εξασφαλίζει τις απαραίτητες χρηματοδοτήσεις για την πραγμάτωση της έρευνας αλλά και την κατοχύρωση της πνευματικής ιδιοκτησίας με διπλώματα ευρεσιτεχνίας. Το ίδρυμα στο οποίο εργάζεται παρακρατεί επίσης για τη δική του λειτουργία ένα σημαντικό ποσοστό αυτών των ανταγωνιστικών ερευνητικών χρηματοδοτήσεων (overheads) που εξασφαλίζει ο ερευνητής για την πραγμάτωση της έρευνάς του. Αυτή η πολυπλοκότητα της ίδρυσης μιας εταιρείας-τεχνοβλαστού αποθαρρύνει πολλούς ερευνητές των ελληνικών ΑΕΙ και Ε.Κ. να προσπαθήσουν να δημιουργήσουν τις spinoff εταιρείες τους. Επίσης, πολλοί ερευνητές νιώθουν να αποτελούν αντικείμενο εκμετάλλευσης από τα ίδια τα ιδρύματά τους, όταν οι ίδιοι κατέχουν την ιδέα της καινοτομίας, οι ίδιοι βρίσκουν τη χρηματοδότηση της έρευνάς τους, οι ίδιοι βρίσκουν και τους επενδυτές για τη χρηματοδότηση της ανάπτυξης του εμπορικού προϊόντος που αποφέρει η καινοτόμος έρευνά τους, όμως το ίδρυμά τους έχει πολλές φορές μεγάλες απαιτήσεις στα κέρδη της εμπορικής εκμετάλλευσης της καινοτομίας που οι ίδιοι εφηύραν και ανέπτυξαν. Επιπλέον, η πολυπλοκότητα της όλης διαδικασίας αποθαρρύνει και τους πιθανούς επενδυτές, οι οποίοι δεν θέλουν η επένδυσή τους να μπλέξει σε γραφειοκρατικές, πολύπλοκες ιδρυματικές διαδικασίες. Οι πιθανοί επενδυτές πείθονται για να επενδύσουν τα χρήματα τους κυρίως από την επιστημονική ποιότητα του ερευνητή και της καινοτόμου ιδέας του και όχι από το ίδρυμα στο οποίο αυτός δραστηριοποιείται. Εξάλλου, την ποιότητα του τελευταίου και τη διεθνή αναγνώρισή του δεν καθορίζουν τα κτίριά του αλλά η επιστημονική ποιότητα και η αναγνώριση των καθηγητών και των ερευνητών του. Εάν πράγματι θέλουμε ως χώρα να γίνουμε μια χώρα καινοτομίας (innovation nation), όπως για παράδειγμα το κοντινό μας θαυμαστό Ισραήλ, πρέπει να απλοποιήσουμε τις διαδικασίες ίδρυσης spinoff εταιρειών στα ΑΕΙ και Ε.Κ. μας. Η ίδρυση της εταιρείας να αποτελεί απόφαση και μόνο ενός καλά στελεχωμένου γραφείου μεταφοράς τεχνολογίας του ιδρύματος, ιδιαίτερα όταν ο ερευνητής έχει εξασφαλίσει τη χρηματοδότηση της ίδρυσης της εταιρείας του από συγκεκριμένους επενδυτές. Η αγορά γνωρίζει καλύτερα και αξιολογεί αποτελεσματικότερα τη σημαντικότητα της καινοτομίας και τις πιθανότητες εμπορικής επιτυχίας της. Οταν αποφασίσει να επενδύσει τα χρήματά του ο επενδυτής έχει μελετήσει επισταμένως (due diligence) την καινοτόμο ιδέα ή προϊόν του ερευνητή και την ομάδα του. Το ίδρυμα δίχως γραφειοκρατικές διαδικασίες να απαιτεί το 5%-10% των μετοχών ή των εσόδων προ φόρων της εταιρείας ή το 5%-10% του τιμήματος πώλησής της (exit), δίχως άλλες απαιτήσεις που αποθαρρύνουν τον επενδυτή. Τα ιδρύματα στα οποία εργάζονται οι ερευνητές που ανέπτυξαν την καινοτομία ουδόλως συμμετέχουν χρηματοδοτικά στην ανάπτυξή της. Η διευκόλυνση της δημιουργίας spinoff εταιρειών στα ΑΕΙ και Ε.Κ. θα έχει πολύ σημαντικές, πολλαπλασιαστικές επιπτώσεις στην οικονομία της χώρας και στον εκσυγχρονισμό της παραγωγικής της βάσης, μιας και η έρευνα και η καινοτομία αναπτύσσεται στη χώρα μας κυρίως στα ακαδημαϊκά και ερευνητικά ιδρύματά της. Η διευκόλυνση δημιουργίας spinoff και η ενθάρρυνση των ερευνητών με ουσιαστικά κίνητρα θα προωθήσει τοις πράγμασι και τη συνεργασία των ΑΕΙ και των Ε.Κ. με τις εγχώριες και διεθνείς επιχειρήσεις, κορυφαίο ζητούμενο για τον ουσιαστικό εκσυγχρονισμό της παραγωγικής βάσης της χώρας. Ο καθηγητής Αχιλλέας Γραβάνης είναι πρώην μέλος του Συμβουλίου Ελληνικού Ιδρύματος Ερευνας και Καινοτομίας (ΕΛΙΔΕΚ), πρώην πρόεδρος Τομεακού Συμβουλίου Επιστημών Ζωής του Εθνικού Συμβουλίου Ερευνας και Τεχνολογίας (ΕΣΕΤ), πρώην μέλος της Επιτροπής Προγράμματος Ερευνας Επιστημών Ζωής της Ευρωπαϊκής Επιτροπής.   ",False
newsbomb.gr,https://www.kathimerini.gr/society/562552561/thessaloniki-fortigo-exetrapi-tis-poreias-toy-apegklovistike-o-odigos/,,Θεσσαλονίκη: Φορτηγό εξετράπη της πορείας του – Απεγκλωβίστηκε ο οδηγός,2023-08-03T15:43:55+03:00,Newsroom,"Ο οδηγός του οχήματος, ηλικίας 50 ετών, απεγκλωβίστηκε από δυνάμεις της πυροσβεστικής υπηρεσίας. Φορτηγό εξετράπη της πορείας του το μεσημέρι στην Περιφερειακή Οδό, στο ύψος του Αγίου Παύλου, στη Θεσσαλονίκη στο ρεύμα προς ανατολικά.  Ο οδηγός του οχήματος, ηλικίας 50 ετών, απεγκλωβίστηκε από δυνάμεις της πυροσβεστικής υπηρεσίας. Στο σημείο επιχείρησαν δέκα πυροσβέστες με τέσσερα οχήματα. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562552471/meteo-allazei-o-kairos-apo-to-savvato-erchontai-vroches-kai-ptosi-thermokrasias/,,Meteo: Αλλάζει ο καιρός από το Σάββατο – Ερχονται βροχές και πτώση θερμοκρασίας,2023-08-03T15:01:07+03:00,Newsroom,"Από το απόγευμα του Σαββάτου ατμοσφαιρική διαταραχή που μεταφέρει ψυχρότερες αέριες μάζες, θα επηρεάσει τον καιρό των βορειοδυτικών και στη συνέχεια των βορείων ηπειρωτικών με τοπικές βροχές και καταιγίδες. Σταδιακή άνοδο θα παρουσιάσει ο υδράργυρος στη χώρας μας έως το Σάββατο, οπότε και το σκηνικό του καιρού κατά τόπους θα αλλάξει με πτώση της θερμοκρασίας, βροχές και καταιγίδες.  Σύμφωνα με τα τελευταία προγνωστικά δεδομένα του Εθνικού Αστεροσκοπείου Αθηνών / meteo.gr, το νέο κύμα υψηλών θερμοκρασιών αναμένεται να κορυφωθεί την Παρασκευή 04/08 και το Σάββατο 05/08, οπότε κατά τόπους η μέγιστη θερμοκρασία θα ξεπεράσει τους 40 °C. Από το απόγευμα του Σαββάτου 05/08 ατμοσφαιρική διαταραχή που μεταφέρει ψυχρότερες αέριες μάζες θα επηρεάσει τον καιρό των βορειοδυτικών και στη συνέχεια των βορείων ηπειρωτικών με τοπικές βροχές και καταιγίδες. Παράλληλα οι βόρειοι άνεμοι θα ενισχυθούν σταδιακά, ενώ η θερμοκρασία θα παρουσιάσει πτώση η οποία θα γίνει περισσότερο αισθητή από την Κυριακή 06/08.   Στον χάρτη παρουσάζονται οι ψυχρότερες αέριες μάζες (με χρώμα γαλάζιο/μπλε) πάνω από τα δυτικά τμήματα της Ευρώπης και οι θερμές αέριες μάζες (με πορτοκαλί/κόκκινο) που θα προκαλέσουν το κύμα υψηλών θερμοκρασιών στα Βαλκάνια και στην χώρα μας.  Καθώς οι ψυχρότερες αέριες μάζες και η ατμοσφαιρική διαταραχή με την οποία συνδέονται θα κινηθούν ανατολικά θα προκαλέσουν τα τοπικά φαινόμενα, την ενίσχυση των ανέμων και την πτώση της θερμοκρασίας. Πηγή: meteo.gr ",True
newsbomb.gr,https://www.kathimerini.gr/society/562552378/samos-dasiki-pyrkagia-sto-moraitochori-ano-vatheos/,,Σάμος: Δασική πυρκαγιά στο Μωραϊτοχώρι Άνω Βαθέος,2023-08-03T13:52:53+03:00,Newsroom,"Στο σημείο έσπευσαν 30 πυροσβέστες με μία ομάδα πεζοπόρου τμήματος, 9 οχήματα κι ένα ελικόπτερο. Υπό μερικό έλεγχο τέθηκε η πυρκαγιά πού ξέσπασε λίγο μετά το μεσημέρι της Πέμπτης σε δασική έκταση στη Σάμο. Αμεση ήταν η κινητοποίηση της Πυροσβεστικής για την κατάσβεσή της φωτιάς, που εκδηλώθηκε στο Μωραϊτοχώρι Άνω Βαθέος, σε δασική έκταση μέσα σε ρεματιά.  Ειδικότερα, στο σημείο έσπευσαν 30 πυροσβέστες με μία ομάδα πεζοπόρου τμήματος, εννιά οχήματα, ενώ από αέρος ρίψεις νερού πραγματοποίησε ένα ελικόπτερο. Την επιχείρηση των πυροσβεστικών δυνάμεων συνέδραμαν επίσης εθελοντές πυροσβέστες και υδροφόρες ΟΤΑ. Σε συνέχεια προηγούμενου μηνύματος, #υπό_μερικό_έλεγχο τέθηκε η #πυρκαγιά στο Άνω Βαθύ Σάμου. — Πυροσβεστικό Σώμα (@pyrosvestiki) August 3, 2023  ",False
newsbomb.gr,https://www.kathimerini.gr/society/562551484/sychni-i-parenochlisi-sta-ellinika-panepistimia/,,Συχνή η παρενόχληση στα ελληνικά πανεπιστήμια,2023-08-03T13:52:00+03:00,Πέννυ Μπουλούτζα,"Μελέτη σε 2.134 φοιτητές έδειξε ότι οι 1.592 είχαν δεχθεί κάποιου είδους ανάρμοστη συμπεριφορά – Κοπέλες συνήθως τα θύματα Προσβλητικά σεξουαλικά σχόλια και ανέκδοτα, ακατάλληλα σχόλια για το σώμα, την εμφάνιση ή τη σεξουαλική ζωή και άσεμνα βλέμματα και χειρονομίες δέχονται πολλοί σπουδαστές ελληνικών πανεπιστημίων. Τα θύματα παρενόχλησης είναι κυρίως γυναίκες, που συγκριτικά με τους άνδρες δηλώνουν συχνότερα ότι οι εμπειρίες αυτές έχουν επηρεάσει τις ακαδημαϊκές τους επιδόσεις. Αυτό είναι το βασικό συμπέρασμα μελέτης που διενήργησαν ερευνητές από το ΑΠΘ και το Πανεπιστήμιο Δυτικής Μακεδονίας και η οποία δημοσιεύθηκε πρόσφατα στο επιστημονικό περιοδικό Frontiers in Psychology. Οπως αναφέρουν οι συντάκτες της μελέτης (Χριστίνα Αθανασιάδου, Δημήτριος Σταμοβλάσης, Θάνος Τουλούπης και Χαρά Χαραλάμπους), «στόχος ήταν να διερευνηθούν οι εμπειρίες φοιτητών πανεπιστημίου από διαφορετικούς τύπους σεξουαλικής παρενόχλησης, εντός του ακαδημαϊκού χώρου, τον ρόλο του φύλου και της ψυχολογικής ανθεκτικότητας όσον αφορά τη θυματοποίησή τους, αλλά και τις συνέπειες αυτής». Για τις ανάγκες της μελέτης 2.134 φοιτητές ελληνικού πανεπιστημίου κλήθηκαν να συμπληρώσουν ένα διαδικτυακό ερωτηματολόγιο σχετικό με τις δικές τους εμπειρίες. 81% των φοιτητών ήταν προπτυχιακοί και 19% μεταπτυχιακοί, ενώ σε ποσοστό 70% συμμετείχαν γυναίκες. Οι φοιτητές προέρχονταν από τους εξής κλάδους σπουδών: ανθρωπιστικές επιστήμες (25,3%), κοινωνικές επιστήμες (20,5%), φυσικές επιστήμες (29,8%), τεχνολογικές επιστήμες (13,5%) και επιστήμες υγείας (10,9%). Ενας μεγάλος αριθμός φοιτητών (1.592) ανέφερε περιστατικά παρενόχλησης από άλλους φοιτητές ή γενικά εργαζομένους στο πανεπιστήμιο. Οσον αφορά τους διαφορετικούς τύπους παρενόχλησης, ο συχνότερος είναι τα προσβλητικά σχόλια για το σώμα, την εμφάνιση ή τη σεξουαλική ζωή κάποιου (30,46%). Ακολουθούν τα προσβλητικά σεξουαλικά σχόλια ή σεξουαλικά αστεία, ιστορίες (22,36%) και το άσεμνο βλέμμα, άσεμνες χειρονομίες ή έκθεση μελών του σώματος (20,42%). Σε ποσοστό 8,9% απάντησαν ότι ήταν αποδέκτες χυδαίων σεξουαλικών σχολίων ή δέχθηκαν πιέσεις για να μιλήσουν για σεξουαλικά θέματα, ενώ δεν ήθελαν. Το 8% δέχθηκε πιέσεις για ραντεβού, ποτό ή και σεξ, παρότι είχε αρνηθεί, και το 5,8% δέχθηκε ανεπιθύμητο φιλί ή άγγιγμα. Σε όλες τις περιπτώσεις οι γυναίκες δήλωσαν αυτά τα περιστατικά σε μεγαλύτερη συχνότητα σε σχέση με τους άνδρες. Σύμφωνα με τα αποτελέσματα, οι φοιτήτριες αντιλήφθηκαν ότι οι εμπειρίες τους είχαν επηρεάσει τις ακαδημαϊκές τους επιδόσεις, τη συμμετοχή τους στην ακαδημαϊκή ζωή, τη δημιουργία ενός εκφοβιστικού ακαδημαϊκού περιβάλλοντος αλλά και τη σωματική ή ψυχική τους υγεία σε μεγαλύτερο βαθμό σε σύγκριση με τους άνδρες. Οπως τονίζουν οι συντάκτες, «αρκετές μελέτες έχουν επιβεβαιώσει την υψηλή επιδημιολογική συχνότητα σεξουαλικής παρενόχλησης σε πανεπιστήμια και ερευνητικά ιδρύματα, τα οποία χαρακτηρίζονται από επισφαλείς συνθήκες εργασίας και ιεραρχικές σχέσεις μεταξύ εργαζομένων και φοιτητών. Στα ευρωπαϊκά πανεπιστήμια τα ποσοστά σεξουαλικής παρενόχλησης ποικίλλουν ευρέως και κυμαίνονται από 20% έως 50%, με τις φοιτήτριες στους τομείς της Ιατρικής και της Μηχανικής να υποφέρουν περισσότερο από τον υπόλοιπο φοιτητικό πληθυσμό». ",False
newsbomb.gr,https://www.kathimerini.gr/society/562552369/mykonos-exichniastikan-alles-tesseris-klopes-tis-speiras-poy-chtypoyse-polyteleis-viles/,,Μύκονος: Εξιχνιάστηκαν άλλες τέσσερις κλοπές της σπείρας που «χτυπούσε» πολυτελείς βίλες,2023-08-03T13:45:32+03:00,Newsroom,"Η λεία της ξεπέρασε τα 500.000 ευρώ σε διάστημα ενός μήνα Ξεπερνά τα 500.000 ευρώ μέσα σε ένα μήνα, σύμφωνα με τα μέχρι στιγμής δεδομένα, η λεία της οργανωμένης εξαμελούς σπείρας, που διέπραττε κλοπές από πολυτελείς βίλες στη Μύκονο, βραχίονας της οποίας εξαρθρώθηκε από την Υποδιεύθυνση Αστυνομίας Μυκόνου στα τέλη Ιουνίου, με την σύλληψη 27χρονου μέλους της και την ταυτοποίηση των δύο ηγετικών στελεχών, που αναζητούνται. Οπως αναφέρει το ΑΠΕ – ΜΠΕ, από τη συνεχιζόμενη αστυνομική έρευνα, εξιχνιάστηκαν άλλες τέσσερις κλοπές από βίλες και πολυτελή τουριστικά καταλύματα στο νησί, ανεβάζοντας τον συνολικό αριθμό των κλοπών που έχουν εξιχνιαστεί μετά την αποδόμηση και τον τερματισμό της δράσης της εγκληματικής οργάνωσης σε 18, με συνολική λεία, σε χρήματα και τιμαλφή, περίπου 512.000 ευρώ. Οι τελευταίες τέσσερις κλοπές έγιναν το χρονικό διάστημα από 14 έως 23 Ιουνίου 2023. Από την αστυνομία υπενθυμίζεται ότι, στο πλαίσιο επιχειρησιακού σχεδιασμού της Γενικής Περιφερειακής Αστυνομικής Διεύθυνσης Νοτίου Αιγαίου, έχουν τεθεί σε εφαρμογή από τις Διευθύνσεις Αστυνομίας Κυκλάδων, Α’ & Β’ Δωδεκανήσου ειδικές αστυνομικές δράσεις για την αστυνόμευση των τουριστικών περιοχών. Οι δράσεις αυτές βρίσκονται σε εξέλιξη και η δέσμη μέτρων που εφαρμόζεται περιλαμβάνει την πλήρη επιχειρησιακή αξιοποίηση των όλων των αστυνομικών μονάδων και τη διενέργεια συστηματικών και κατά περίπτωση, εξειδικευμένων ελέγχων, με στόχο: – την πρόληψη παραβατικών συμπεριφορών και μικροεγκληματικότητας – τη συστηματική αστυνόμευση των τουριστικών περιοχών – την αυξημένη επιχειρησιακή ανταπόκριση σε έκτακτα περιστατικά – τη διασφάλιση ενός σταθερού και ασφαλούς περιβάλλοντος για τους πολίτες και τους επισκέπτες των νησιών μας, καθ’ όλη τη διάρκεια της τρέχουσας θερινής περιόδου. ",False
newsbomb.gr,https://www.kathimerini.gr/society/562551490/mesogeios-kai-to-aperanto-galazio-flegetai/,,,,,"Ο καυτός Ιούλιος του 2023 δεν πυρπόλησε μόνον τα δάση και τις πόλεις, αλλά ανέβασε σημαντικά και τις θερμοκρασίες στα θαλάσσια ύδατα, προκαλώντας και στην Ελλάδα το φαινόμενο του θαλάσσιου καύσωνα. Μάλιστα γύρω στις 25 με 27 Ιουλίου, όταν και κορυφώθηκε το φαινόμενο στην ατμόσφαιρα, το επιφανειακό στρώμα των θαλασσών έφθασε σε θερμοκρασίες έως και 30 βαθμών Κελσίου, όπως καταγράφηκε στο νότιο Ιόνιο – και γενικά σε πολύ υψηλές τιμές. Οι θαλάσσιοι καύσωνες έχουν κι αυτοί αρνητικές επιδράσεις στο οικοσύστημα και πυκνώνουν όσο προχωράει η κλιματική αλλαγή. «Από τις αρχές Ιουλίου σημειώθηκαν αυξημένες τιμές στα νερά της δυτικής Μεσογείου και από 12-13 Ιουλίου άρχισαν οι αποκλίσεις προς τα πάνω και στην Ελλάδα, στο κεντρικό Αιγαίο και τη νότια Κρήτη, με κορύφωση το διάστημα από 25-26 Ιουλίου έως και τα τέλη του μήνα», λέει στην «Κ» η Σοφία Δαρμαράκη, φυσικός – ωκεανογράφος, συνεργαζόμενη με το Ιδρυμα Τεχνολογίας και Ερευνας (ΙΤΕ). «Οι μέγιστες αποκλίσεις από τις κλιματικές τιμές της περιόδου 1981-2010 ήταν μεγάλες, φθάνοντας σε πολλές περιοχές τους τέσσερις βαθμούς Κελσίου και τοπικά ακόμη και τους έξι βαθμούς», συμπληρώνει η ερευνήτρια, η οποία ασχολείται ιδιαίτερα με τους θαλάσσιους καύσωνες. «Ακόμη και σε σύγκριση με την περίοδο 2008-2023, που είναι ήδη αυξημένες οι θερμοκρασίες σε σχέση με προηγούμενες δεκαετίες, καταγράφηκαν αποκλίσεις προς τα πάνω της τάξης των 2° C». Σύμφωνα με στοιχεία από δορυφόρους, οι θερμοκρασίες των υδάτων το 10ήμερο 23 Ιουλίου – 1 Αυγούστου σε διάφορες περιοχές κυμάνθηκαν ως εξής: βόρειο Αιγαίο 26° C – 28° C, ανατολικό Αιγαίο 23° C – 24° C, Ιόνιο 26° C – 28 °C, Κρήτη 25° C – 28° C, ενώ στη νοτιοανατολική Μεσόγειο το θερμόμετρο έφτασε τους 30° C – 31° C. Πρόκειται για δεδομένα που προέρχονται από το Copernicus Marine Service και το CNR – ISMAR ROME. Η σύγκριση με τις μέσες τιμές της περιόδου 2008-2023 για τις ίδιες ημέρες (23.7-1.8) δείχνει πως στις περισσότερες περιοχές καταγράφεται άνοδος έως 2° C στο Ιόνιο και τη νοτιοανατολική Μεσόγειο έως 3° C, ενώ μόνο στο ανατολικό Αιγαίο δεν υπάρχουν αποκλίσεις. Ο φετινός θαλάσσιος καύσωνας, που αγκάλιασε σχεδόν όλη τη Μεσόγειο, ήρθε να υπογραμμίσει την ολοένα και πιο συχνή εμφάνισή τους τα τελευταία χρόνια. «Από το 1982-2017 έχουν καταγραφεί στη Μεσόγειο 27 φαινόμενα θαλάσσιου καύσωνα μεγάλης διάρκειας, με μέσο όρο δύο εβδομάδες. Την περίοδο 1987-2000 είχαμε έναν καύσωνα κάθε δύο χρόνια, ενώ την περίοδο 2001-2017 σχεδόν έναν κάθε έτος (0,9 για την ακρίβεια). Αρα, σχεδόν διπλασιάστηκε η τάση εμφάνισής τους», λέει στην «Κ» η κ. Δαρμαράκη. «Δεν πρέπει να επικεντρώνουμε μόνο στην αυξημένη συχνότητά τους, αλλά και στην αυξανόμενη ένταση και τη μεγαλύτερη διάρκειά τους. Είναι φαινόμενο που συνδέεται με την κλιματική αλλαγή, η οποία όσο εντείνεται, τόσο πιο έντονες επιδράσεις θα έχει». Θαλάσσια βλάστηση, λιβάδια ποσειδωνίας και κοράλλια μπορεί να καταστραφούν, είδη ψαριών και θηλαστικών μεταναστεύουν, ενώ άλλα θερμόφιλα είδη εισρέουν. Τι είναι όμως και πώς προκαλούνται οι καύσωνες στη θάλασσα; Eίναι ένα φαινόμενο αντίστοιχο με τους ατμοσφαιρικούς. Καταγράφονται ως τέτοιοι, όταν έχουμε πολύ υψηλές θερμοκρασίες για μεγάλη διάρκεια. Στις περισσότερες επιστημονικές μελέτες θεωρείται πως υπάρχει θαλάσσιος καύσωνας όταν σημειώνονται για πέντε ημέρες συνεχόμενες θερμοκρασίες που ανήκουν στο υψηλότερο 10% των τιμών των προηγούμενων ετών. «Ο καλοκαιρινός θαλάσσιος καύσωνας είναι αποτέλεσμα της αύξησης της θερμοκρασίας στην ατμόσφαιρα, η οποία με τη σειρά της θερμαίνει το ανώτερο στρώμα των υδάτων της θάλασσας, με αποτέλεσμα –καθώς δεν υπάρχει τους θερινούς μήνες μεγάλη ανάμειξη των νερών– να παρατηρείται άνοδος της θερμοκρασίας. Το καλοκαίρι η θάλασσα στρωματοποιείται, διαμορφώνονται θα λέγαμε “τείχη νερού” ανάλογα με την πυκνότητα, που δεν επιτρέπουν την ανάμειξη. Στο επιφανειακό στρώμα, πάχους 5-10 μέτρων, αποθηκεύεται σχεδόν όλη η θερμότητα. Ενα μέρος της βέβαια περνάει και στα βαθύτερα ύδατα», εξηγεί η ερευνήτρια του ΙΤΕ. Οι θαλάσσιοι καύσωνες έχουν τεράστιες επιπτώσεις στα οικοσυστήματα. «Η θαλάσσια βλάστηση και τα λιβάδια ποσειδωνίας μπορεί να καταστραφούν από τις υψηλές θερμοκρασιακές τιμές, στερώντας από τα ψάρια το περιβάλλον για να αναπαραχθούν. Σε αυξημένα επίπεδα ζέστης είναι σαν να παίρνουν φωτιά και να καίγονται τα θαλάσσια δάση. Σημειώνεται επίσης καταστροφή των κοραλλιών. Είδη ψαριών και θηλαστικών μεταναστεύουν, καθώς δεν αντέχουν τις υψηλές θερμοκρασίες, ενώ άλλα είδη θερμόφιλα εισρέουν. Εχει παρατηρηθεί ακόμη αύξηση των ασθενειών στις υδατοκαλλιέργειες», αναφέρει η κ. Δαρμαράκη, φέρνοντας και δύο παραδείγματα από τον διεθνή χώρο: το 2003 καταγράφηκαν στη βορειοδυτική Μεσόγειο έπειτα από θαλάσσιο καύσωνα μαζικοί θάνατοι διαφόρων ειδών, κυρίως όσων ζούσαν κοντά στις ακτές. Το 2011 παρατηρήθηκε σε περιοχή της Αυστραλίας, ύστερα από έναν πολύ έντονο θαλάσσιο καύσωνα, μια μεγάλη αναδιοργάνωση του υποθαλάσσιου περιβάλλοντος, το οποίο από μεσογειακού τύπου έγινε τροπικό. Αξιοσημείωτες είναι και οι άμεσες οικονομικές προεκτάσεις, όπως οι αρνητικές συνέπειες στην αλιεία, όταν οι ψαράδες εξορμούν για να πιάσουν κάποια είδη τα οποία έχουν μετακινηθεί λόγω υπερθέρμανσης. «Υπήρχε κι ένα ανάποδο περιστατικό. Το 2012 ένας θαλάσσιος καύσωνας στις ΗΠΑ προκάλεσε μεγάλη αύξηση στην αναπαραγωγή αστακών, με αποτέλεσμα να καταρρεύσει η αγορά λόγω… υπερπροσφοράς. Οταν επαναλήφθηκε το φαινόμενο αυτό ύστερα από μερικά χρόνια, το δίκτυο εμπορίας ήταν καλύτερα προετοιμασμένο», λέει η κ. Δαρμαράκη. Οι θαλάσσιοι καύσωνες στη δυτική λεκάνη της Μεσογείου συνήθως παρουσιάζουν μεγαλύτερη απόκλιση θερμοκρασίας, ενώ στην ανατολική πλευρά μεγαλύτερη διάρκεια. Ετσι κι αλλιώς λόγω αυξημένης θερμοχωρητικότητας των θαλασσών, οι υψηλές θερμοκρασίες των υδάτων θα αργήσουν να αποκλιμακωθούν, πάντα σε συνάρτηση με τους ανέμους. ",True
newsbomb.gr,https://www.kathimerini.gr/society/562552288/pyrkagies-fylaki-kai-tsoychtera-prostima-kai-gia-empristes-ex-ameleias/,,Πυρκαγιές: Φυλακή και τσουχτερά πρόστιμα και για εμπρηστές εξ αμελείας,2023-08-03T12:45:00+03:00,Ιωάννα Μάνδρου,"Στη φυλακή θα οδηγούνται όσοι συλλαμβάνονται για εμπρησμό έστω και από αμέλεια – είναι οι περισσότεροι σύμφωνα με τα στατιστικά δεδομένα – όπως εξήγγειλε ο υπουργός Δικαιοσύνης Γιώργος Φλωρίδης, μετά από συνάντηση που είχε με τον υπουργό Κλιματικής Κρίσης και Πολιτικής Προστασίας Βασίλη Κικίλια. Όπως ανακοίνωσε ο κ. Φλωρίδης στο εξής θα σταματήσει η γενικευμένη ατιμωρησία που πλήττει βάναυσα το αίσθημα δικαιοσύνης των πολιτών, καθώς δεν πηγαίνει κανένας στη φυλακή από όσους συλλαμβάνονται για εγκληματικές αμέλειες που οδηγούν σε καταστροφικές και φονικές πυρκαγιές. Ο υπουργός τόνισε ότι θα υπάρξει μεταβολή στην ποινική νομοθεσία, ώστε εκτός από τους εμπρηστές από πρόθεση που ήδη τιμωρούνται αυστηρά, και οι εξ αμελείας να μπαίνουν φυλακή, όταν θα καταδικάζονται από συγκεκριμένες ποινές και πάνω. Αναλυτικά η δήλωση Φλωρίδη: «Το Υπουργείο Δικαιοσύνης βρίσκεται σε μια διαδικασία αναθεώρησης των θεμελιωδών διατάξεων του Ποινικού Κώδικα με βάση τις οποίες θα επιδιώξουμε όλο αυτό το αίσθημα ατιμωρησίας που υπάρχει στην ελληνική κοινωνία να υποχωρήσει σαφέστατα. Και τι εννοώ; Οι ποινές οι οποίες θα επιβάλλονται θα πρέπει να εκτίονται. Με απλά λόγια, όπως είπα και στις προγραμματικές μου δηλώσεις στη Βουλή, όποιος σκέφτεται μετά τις αλλαγές να παρανομήσει θα πρέπει να το σκεφτεί δυο και τρεις φορές διότι το ενδεχόμενο να οδηγηθεί στη φυλακή θα είναι παρά πολύ σοβαρό. Με την έννοια αυτή θα αντιμετωπιστούν και τα εγκλήματα που αφορούν στους εμπρησμούς, είτε εξ αμελείας τελούμενα, είτε από πρόθεση. Τα από πρόθεση τελούμενα εγκλήματα του εμπρησμού ήδη τιμωρούνται με πολύ βαριές ποινές. Η θεμελιώδης αλλαγή στον Ποινικό Κώδικα θα είναι ότι και τα εξ αμελείας τελούμενα εγκλήματα του εμπρησμού από μια ποινή και πάνω θα εκτίεται. Δηλαδή οι υπαίτιοι θα οδηγούνται στη φυλακή. Για να τελειώνει όλη αυτή αίσθηση η οποία τυραννά την ελληνική κοινωνία ότι τελικά στην Ελλάδα ό, τι και να κάνεις δεν έχει καμία συνέπεια. Από εδώ και πέρα θα υπάρχουν συνέπειες». Εκτός από τις ποινικές κυρώσεις που θα αυστηροποιηθούν σε ό,τι αφορά την έκτιση των ποινών, η κυβέρνηση εξήγγειλε δια του κ. Κικίλια σημαντική αύξηση των προστίμων που θα επιβάλλονται στους εμπρηστές, καθώς ως σήμερα τα πρόστιμα ήταν πραγματικά αστεία. Οπως είπε ο κ. Κικίλιας, τα πρόστιμα θα είναι υπερπολλαπλάσια από αυτά που ίσχυαν, προσθέτοντας πως θα είναι ανάλογα με αυτά που ισχύουν για την κακοποίηση των ζώων και μπορεί να φθάνουν έως και τις 30.000 ευρώ. «Είναι μεγάλο το κόστος που πληρώνουμε κάθε χρόνο πρώτα απ’ όλα στην προσπάθειά μας να προστατεύσουμε την ανθρώπινη ζωή. Είναι δημόσιο συμφέρον. Είναι η προστασία των πολλών, της ελληνικής κοινωνίας, όλων των ανθρώπων από τη λαίλαπα των πυρκαγιών. Είναι εγκληματική αμέλεια, δεν είναι πλέον αμέλεια», επεσήμανε ο υπουργός Κλιματικής Κρίσης και Πολιτικής Προστασίας. Σημειώνεται ότι, όπως έγραφε η «Κ» την Κυριακή, στο επίκεντρο βρίσκονται και τα θέματα πρόληψης πυρκαγιών, που έχουν ήδη συζητηθεί μεταξύ του Μεγάρου Μαξίμου και του αρμόδιου υπουργού Ενέργειας και Περιβάλλοντος Θεόδωρου Σκυλακάκη και αναμένεται να ενεργοποιηθούν από τον προσεχή χειμώνα, ώστε να υπάρξει όσο το δυνατόν καλύτερη προετοιμασία για τα επόμενα καλοκαίρια που προβλέπονται το ίδιο δυσοίωνα με το φετινό. Στο υπουργείο Ενέργειας θεωρούν πως το βασικό κλειδί για την πρόληψη είναι η αφαίρεση της τεράστιας βιομάζας που αποτελεί εύφλεκτη ύλη και η οποία έχει συσσωρευτεί στα δάση, αποτέλεσμα τόσο και της κλιματικής αλλαγής αλλά και της μικρότερης, σε σχέση με το παρελθόν, εκχέρσωσης. Η αφαίρεση αυτής της βιομάζας μπορεί να γίνει κατά κανόνα από Δασικούς Αγροτικούς Συνεταιρισμούς σε συνεργασία με εταιρείες που μπορούν να την εκμεταλλευτούν. Ουσιαστικά μιλάμε για ένα μοντέλο επένδυσης στα δάση, όπου η βιομάζα που θα βγαίνει θα αξιοποιείται για να γίνει βιοκαύσιμα και αγροτική βιομάζα. Για να γίνει αυτό είναι κρίσιμο το κράτος να βρει νέους πόρους και να δίνει οικονομικά κίνητρα σε όποιον συλλέγει αυτή τη βιομάζα, ώστε να αφαιρείται όσο το δυνατόν μεγαλύτερος όγκος. Οποιος επωφελείται από αυτά τα κίνητρα θα αναλαμβάνει παράλληλα την υποχρέωση για τον καθαρισμό δασών και σε άλλες περιοχές. Αυτό θεωρείται κρίσιμο καθώς το μεγαλύτερο μέρος βιομάζας έχουν τα δάση της Βόρειας Ελλάδας και συνεπώς θα πρέπει να υπάρχει ως αντίβαρο υποχρέωση καθαρισμού δασών και στη Νότια Ελλάδα. Η κυβέρνηση θέτει πλέον σε άμεση προτεραιότητα το θέμα του καθαρισμού των δασών και της πρόληψης, καθώς σύμφωνα με πληροφορίες της «Κ» το σχέδιο που είναι ακόμα υπό διαμόρφωση θα παρουσιαστεί το ερχόμενο φθινόπωρο ώστε να μπει σε δράση σε όλη τη διάρκεια του χειμώνα. Το σχέδιο δεν είναι ούτε εύκολο ούτε δεδομένο πως θα πετύχει, αν σκεφτεί κανείς πως φέτος δαπανήθηκε ποσό πενταπλάσιο από εκείνο που δαπανούσαμε επί σειρά ετών για τον καθαρισμό των δασών: 100 εκατ. ευρώ αντί για 20 εκατ. ευρώ και πάλι αντιμετωπίσαμε μεγάλες πυρκαγιές. Οπως επισημαίνουν, ωστόσο, πηγές του Μεγάρου Μαξίμου, «μαγικές λύσεις δεν υπάρχουν και σε όλο τον κόσμο υπάρχει ένα τρίπτυχο για την αντιμετώπιση των πυρκαγιών». Οι άλλοι δύο πυλώνες Το τρίπτυχο αυτό πλην της εκμετάλλευσης της βιομάζας που προαναφέρθηκε περιλαμβάνει, επίσης, τη διάνοιξη δασικών δρόμων. «Ηδη υπάρχουν αρκετοί, αλλά χρειάζεται να γίνει καλύτερη δουλειά», επισημαίνουν κυβερνητικές πηγές, καθώς πολλοί σήμερα είναι απροσπέλαστοι και σε περίπτωση πυρκαγιάς δεν μπορεί να περάσει όχημα. Ο τρίτος και εξίσου σημαντικός πυλώνας για την πρόληψη είναι η δημιουργία μεγαλύτερων και περισσότερων αντιπυρικών ζωνών που θα είναι επαρκείς να «σταματήσουν» μεγάλες φωτιές σαν αυτές που αντιμετωπίζει η χώρα μας τα τελευταία χρόνια. Τα δάση εκτός από εγκαταλελειμμένα δεν έχουν αυτή τη στιγμή τις αντιπυρικές ζώνες που χρειάζονται ως γραμμή άμυνας. ",False
newsbomb.gr,https://www.kathimerini.gr/society/562551487/istorika-fylla-me-tin-k-yfalokripida-kai-diethnes-dikastirio-tis-chagis/,,Ιστορικά Φύλλα με την «Κ»: Υφαλοκρηπίδα και Διεθνές Δικαστήριο της Χάγης,2023-08-03T10:15:00+03:00,Newsroom,"Μετά την κρίση του «Σισμίκ Ι-Χόρα» το 1976, η Ελλάδα προσέφυγε μονομερώς στο Διεθνές Δικαστήριο της Χάγης για την οριοθέτηση της υφαλοκρηπίδας. Η Τουρκία δεν την ακολούθησε, επικαλούμενη τη μη αναγνώριση της δικαιοδοσίας του Δικαστηρίου από αυτήν. Το 1978 το Διεθνές Δικαστήριο εξέτασε την προσφυγή της Ελλάδας και την αρμοδιότητά του επί του θέματος, όπως είναι αναγκασμένο να κάνει από το καταστατικό του. Τελικώς, τον ∆εκέµβριο του 1978 το ∆ιεθνές ∆ικαστήριο της Χάγης αποφάνθηκε ότι ήταν αναρµόδιο να κρίνει την υπόθεση της υφαλοκρηπίδας. «∆εν θίγονται ουσιαστικά δικαιώµατα της Ελλάδος και αν ακόµη το ∆ιεθνές ∆ικαστήριο της Χάγης κηρυχθεί αναρµόδιο, γιατί τούτο θα σηµαίνει ότι δεν εξήτασε την ουσία της υποθέσεως», δήλωνε στις 15 ∆εκεµβρίου 1978 –λίγες ηµέρες πριν από την έκδοση της απόφασης– στην «Καθηµερινή» ο υπουργός Εξωτερικών Γεώργιος Ράλλης. H απόφαση της Χάγης δικαιολογείται ως εξής: τον Μάιο του 1975, µετά τη συνάντηση Καραµανλή – Ντεµιρέλ, εκδόθηκε κοινό ανακοινωθέν µε το οποίο οι δύο χώρες αναγνώριζαν ότι ο µοναδικός τρόπος για τη διευθέτηση της υφαλοκρηπίδας ήταν η προσφυγή στη Χάγη. Η Τουρκία, ωστόσο, άλλαξε στάση, υπαναχωρώντας. Ακολούθησε τον Οκτώβριο του ίδιου χρόνου η έκδοση άλλου κοινού ανακοινωθέντος µε την πρόθεση σύναψης συνυποσχετικού για κοινή προσφυγή και τον Νοέµβριο του 1976 –µε το λεγόµενο Πρακτικό της Βέρνης– οι δύο χώρες δεσµεύονταν να µην προχωρούν σε έρευνες στο Αιγαίο πέραν των χωρικών υδάτων των 6 ναυτικών µιλίων. Επειτα από αυτούς τους διπλωµατικούς ελιγµούς, το ∆ιεθνές ∆ικαστήριο της Χάγης θεώρησε ότι δεν ίσχυε το πρώτο ανακοινωθέν του Μαΐου του 1975, που θα µπορούσε να αποτελέσει δικαιοδοτική βάση για την εκδίκαση µιας µονοµερούς προσφυγής, εφόσον δεν προέβλεπε την προϋπόθεση συνυποσχετικού ως βάσης για την παραποµπή. Πάντως, οι προσπάθειες για διευθέτηση του ζητήµατος της υφαλοκρηπίδας µε αµοιβαία εµπιστοσύνη δεν εµπόδισαν την Τουρκία από το να προβεί σε νέες παραβιάσεις: στις 28 Μαΐου 1982, µε επίσηµη διακήρυξη του υπουργείου Εξωτερικών της, τόνισε ότι ουδέποτε αναγνώρισε ως ελληνικό εναέριο χώρο την περιοχή πέραν των 6 ναυτικών µιλίων, κατά παράβαση της Σύµβασης για το ∆ίκαιο της Θάλασσας, η οποία ορίζει ότι όλα τα παράκτια κράτη δικαιούνται χωρικά ύδατα εύρους 12 ναυτικών µιλίων. ",False
newsbomb.gr,https://www.kathimerini.gr/society/562552069/thessaloniki-syllipsi-syroy-diakiniti-metanaston-poy-eiche-katadikastei-se-isovia/,,Θεσσαλονίκη: Σύλληψη Σύρου διακινητή μεταναστών που είχε καταδικαστεί σε ισόβια,2023-08-03T09:57:08+03:00,Newsroom,"Ο 30χρονος συλληφθείς οδηγήθηκε στις αρμόδιες δικαστικές αρχές Εναν 30χρονο Σύρο, διακινητή μεταναστών, σε βάρος του οποίου εκκρεμούσε απόφαση, βάσει της οποίας καταδικάστηκε σε ποινή ισόβιας κάθειρξης και πολυετούς κάθειρξης, συνέλαβαν αστυνομικοί στη Θεσσαλονίκη. Συγκεκριμένα, το Τριμελές Εφετείο Κακουργημάτων Δυτικής Μακεδονίας καταδίκασε τον 30χρονο σε ποινή ισόβιας κάθειρξης, κάθειρξης 55 ετών, φυλάκισης 9 μηνών και συνολική χρηματική ποινή 900.000 ευρώ για: – διευκόλυνση μεταφοράς πολιτών τρίτων χωρών που δεν έχουν δικαίωμα στο ελληνικό έδαφος, τελεσθείσα εκ κερδοσκοπίας κατά συρροή από την οποία μπορούσε να προκύψει κίνδυνος για άνθρωπο και από την οποία επήλθε θάνατος ανθρώπου, – επικίνδυνη οδήγηση με την ειδικότερη μορφή της εκτέλεσης ελιγμών από την οποία επήλθε θάνατος άλλου, – απείθεια και παράβαση άρθρου 94 του Κ.Ο.Κ. Ο συλληφθείς οδηγήθηκε στις αρμόδιες δικαστικές αρχές. Πηγή: ΑΠΕ – ΜΠΕ ",False
newsbomb.gr,https://www.kathimerini.gr/society/562552027/thessaloniki-stis-floges-tylichthike-aytokinito-sto-kentro-tis-polis/,,Θεσσαλονίκη : Στις φλόγες τυλίχθηκε αυτοκίνητο στο κέντρο της πόλης,2023-08-03T09:09:15+03:00,Newsroom,"Το γεγονός συνέβη γύρω στις δύο τα ξημερώματα, στην οδό Ιασωνίδου. Στο σημείο έσπευσαν δύο οχήματα της πυροσβεστικής με πέντε πυροσβέστες που κατάφεραν άμεσα να περιορίσουν και να σβήσουν τη φωτιά. Στις φλόγες τυλίχτηκε τα ξημερώματα σταθμευμένο αυτοκίνητο στο κέντρο της Θεσσαλονίκης. Το γεγονός συνέβη γύρω στις δύο τα ξημερώματα, στην οδό Ιασωνίδου. Στο σημείο έσπευσαν δύο οχήματα της πυροσβεστικής με πέντε πυροσβέστες που κατάφεραν άμεσα να περιορίσουν και να σβήσουν τη φωτιά, χωρίς αυτή να επεκταθεί σε παρακείμενα σταθμευμένα αυτοκίνητα. Κατεσβέσθη #πυρκαγιά σε Ε.Ι.Χ. αυτοκίνητο, επί της οδού Ιασωνίδου στο δήμο της Θεσσαλονίκης. Επιχείρησαν 5 #πυροσβέστες με 2 οχήματα. — Πυροσβεστικό Σώμα (@pyrosvestiki) August 3, 2023  Εξετάζονται τα αίτια που προκάλεσαν τη φωτιά στο Ι.Χ. αυτοκίνητο, το οποίο καταστράφηκε ολοσχερώς. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562552012/kriti-fotia-se-spiti-me-egkaymata-mia-mitera-kai-i-kori-tis/,,Κρήτη: Φωτιά σε σπίτι – Με εγκαύματα μια μητέρα και η κόρη της,2023-08-03T08:58:35+03:00,Newsroom,"Αμεσα στο σημείο έσπευσαν έξι οχήματα με 10 υπαλλήλους της πυροσβεστικής υπηρεσίας που κατάφεραν να σβήσουν τη φωτιά, που προκάλεσε καταστροφές στην κουζίνα και στο καθιστικό της οικίας. Με εγκαύματα μεταφέρθηκαν στο νοσοκομείο μια γυναίκα 43 ετών και η 11χρονη κόρη της μετά από πυρκαγιά που ξέσπασε χθες το βράδυ στο σπίτι που διέμεναν στην περιοχή Μοίρες του Δήμου Φαιστού. Αμεσα στο σημείο έσπευσαν έξι οχήματα με 10 υπαλλήλους της πυροσβεστικής υπηρεσίας που κατάφεραν να σβήσουν τη φωτιά, που προκάλεσε καταστροφές στην κουζίνα και στο καθιστικό της οικίας. Στο σημείο έφτασε και ασθενοφόρο του ΕΚΑΒ που μετέφερε την μητέρα και το παιδί στο εφημερεύον νοσοκομείο του Ηρακλείου. Το ανακριτικό τμήμα της πυροσβεστικής διερευνά τα αίτια εκδηλώσεις της φωτιάς. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562551943/kykloforiakes-rythmiseis-se-nea-filadelfeia-kai-chalkidona-logo-ergon/,,Κυκλοφοριακές ρυθμίσεις σε Νέα Φιλαδέλφεια και Χαλκηδόνα λόγω έργων,2023-08-03T07:51:00+03:00,Newsroom,"Κατά την εκτέλεση των εργασιών, η κυκλοφορία των οχημάτων θα διεξάγεται σε εναλλακτικές διαδρομές. Κυκλοφοριακές ρυθμίσεις για την εκτέλεση εργασιών άρσης επικινδυνότητας σε δύο γέφυρες επί της λεωφόρου Κηφισού (Ροσινιόλ και επί της Πίνδου) πραγματοποιούνται στο δήμο Νέας Φιλαδέλφειας – Νέας Χαλκηδόνας έως τις 10 Αυγούστου, καθ’ όλο το 24ωρο.  Ειδικότερα οι ρυθμίσεις έχουν ως εξής: Πλήρης διακοπή της κυκλοφορίας επί της οδού Πίνδου, από το ύψος της συμβολής της με την οδό Λαυρίου έως το ύψος της συμβολής της με την οδό Υψηλάντου, χωρίς να περιλαμβάνονται οι παραπάνω συμβολές, περιοχής Δήμου Νέας Φιλαδέλφειας – Νέας Χαλκηδόνας. Κατά την εκτέλεση των παραπάνω εργασιών, η κυκλοφορία των οχημάτων θα διεξάγεται ως εξής:  Για τα οχήματα που βρίσκονται πέραν της οδού Εφέσου μέσω των κάθετων οδών στην Πίνδου στην τελική εκτροπή της κυκλοφορίας προ της ολικής κατάληψης της οδού Πίνδου: Αριστερά Λαυρίου – συνέχεια Σελευκείας – αριστερά στον παράδρομο της ΝΕΟΑΛ (Θεσσαλονίκης) – δεξιά Μαιάνδρου – δεξιά Βρυούλων – δεξιά Λ.Κατσώνη – δεξιά Υψηλάντου – αριστερά Πίνδου. ",False
newsbomb.gr,https://www.kathimerini.gr/society/562551934/kairos-epistrefoyn-ta-40aria-simera-i-prognosi-gia-to-savvatokyriako/,,Καιρός: Επιστρέφουν τα 40αρια σήμερα – Η πρόγνωση για το Σαββατοκύριακο,2023-08-03T07:32:49+03:00,Newsroom,"Οι άνεμοι θα είναι μεταβλητοί 3 με 4 και στα κεντρικά και νότια δυτικοί έως 5 μποφόρ Γενικά αίθριος θα είναι σήμερα ο καιρός, με τον υδράργυρο να αγγίζει ξανά τους 40 βαθμούς. Η ορατότητα στα δυτικά τις πρωινές ώρες θα είναι τοπικά περιορισμένη. Οι άνεμοι θα είναι μεταβλητοί 3 με 4 και στα κεντρικά και νότια δυτικοί έως 5 μποφόρ. Η θερμοκρασία θα σημειώσει μικρή άνοδο κυρίως στα ανατολικά ηπειρωτικά. Θα φτάσει στα ηπειρωτικά τους 37 με 38 βαθμούς και στα ανατολικά τους 39 και κατά τόπους στη Θεσσαλία τους 40 βαθμούς και στη νησιωτική χώρα τους 34 με 36 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Γενικά αίθριος. Τις απογευματινές ώρες θα αναπτυχθούν λίγες πρόσκαιρες νεφώσεις στα ορεινά. Ανεμοι: Μεταβλητοί 3 και πρόσκαιρα το απόγευμα νότιοι έως 4 μποφόρ. Θερμοκρασία: Από 22 έως 37 με 38 βαθμούς Κελσίου. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Ανεμοι: Από δυτικές διευθύνσεις 3 με 4 και στα κεντρικά και νότια έως 5 μποφόρ. Θερμοκρασία: Από 22 έως 37 βαθμούς Κελσίου. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Ανεμοι: Από δυτικές διευθύνσεις 3 με 4 και στα κεντρικά και νότια έως 5 μποφόρ. Θερμοκρασία: Από 23 έως 38 με 39 και κατά τόπους στη Θεσσαλία έως 40 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Αίθριος. Ανεμοι: Από δυτικές διευθύνσεις 4 με 5 μποφόρ. Θερμοκρασία: Από 24 έως 34 και στην Κρήτη τοπικά έως 36 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Αίθριος. Ανεμοι: Μεταβλητοί 3 με 4 και στα κεντρικά και νότια νότια δυτικοί βορειοδυτικοί 5 μποφόρ. Θερμοκρασία: Από 24 έως 36 βαθμούς Κελσίου. ΕΥΒΟΙΑ Καιρός: Γενικά αίθριος. Ανεμοι: Μεταβλητοί 3 με 4 μποφόρ. Θερμοκρασία: Από 25 έως 36 βαθμούς Κελσίου. ΑΤΤΙΚΗ Καιρός: Γενικά αίθριος. Ανεμοι: Μεταβλητοί 3 και το μεσημέρι – απόγευμα νότιοι έως 4 μποφόρ. Θερμοκρασία: Από 26 έως 37 με 38 βαθμούς Κελσίου. Στα παραθαλάσσια η μέγιστη θα είναι 2 με 3 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος. Ανεμοι: Μεταβλητοί 3 μποφόρ και το απόγευμα νότιοι με την ίδια ένταση. Θερμοκρασία: Από 24 έως 36 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΠΑΡΑΣΚΕΥΗ 04-08-2023 Γενικά αίθριος καιρός. Πρόσκαιρες νεφώσεις στα ηπειρωτικά ορεινά το μεσημέρι – απόγευμα. Η ορατότητα στα δυτικά τις πρωινές ώρες θα είναι τοπικά περιορισμένη. Οι άνεμοι θα πνέουν από δυτικές διευθύνσεις 3 με 4 τοπικά στα νότια πελάγη 5 μποφόρ, ενώ στα βορειοανατολικά θα είναι βορειοανατολικοί 4 με 5 μποφόρ. Η θερμοκρασία δεν θα σημειώσει αξιόλογη μεταβολή. Θα φτάσει στα δυτικά και τα βόρεια τους 35 με 37 βαθμούς, στα ανατολικά ηπειρωτικά τους 38 με 39 και τοπικά τους 40 και στη νησιωτική χώρα τους 34 με 36 βαθμούς Κελσίου. ΠΡΟΓΝΩΣΗ ΓΙΑ ΤΟ ΣΑΒΒΑΤΟ 05-08-2023 Από τις προμεσημβρινές ώρες στο βόρειο Ιόνιο και την Ήπειρο και βαθμιαία στην υπόλοιπη δυτική χώρα και τη Μακεδονία θα αναπτυχθούν νεφώσεις και θα σημειωθούν τοπικές βροχές και σποραδικές καταιγίδες. Από νωρίς το βράδυ αναμένεται βελτίωση στα δυτικά. Στις υπόλοιπες περιοχές γενικά αίθριος καιρός με πρόσκαιρες νεφώσεις στα κεντρικά ηπειρωτικά από τις απογευματινές ώρες οπότε στα ορεινά της Θεσσαλίας και της κεντρικής Στερεάς θα σημειωθούν τοπικοί όμβροι. Οι άνεμοι θα πνέουν στα νότια από δυτικές διευθύνσεις 4 με 6 μποφόρ. Στα υπόλοιπα από νότιες διευθύνσεις 3 με 5 και τις πρωινές ώρες στα βορειοανατολικά βορειοανατολικοί έως 6 μποφόρ. Βαθμιαία από το απόγευμα και από τα δυτικά θα επικρατήσουν βορειοδυτικοί άνεμοι 4 με 6 μποφόρ. Η θερμοκρασία θα σημειώσει πτώση στα βορειοδυτικά. ΠΡΟΓΝΩΣΗ ΓΙΑ ΤΗΝ ΚΥΡΙΑΚΗ 06-08-2023 Στην κεντρική και ανατολική Μακεδονία και τη Θράκη τοπικές νεφώσεις με σποραδικές βροχές και καταιγίδες και βαθμιαία βελτίωση. Στις υπόλοιπες περιοχές γενικά αίθριος καιρός με πρόσκαιρες νεφώσεις στα δυτικά ηπειρωτικά και το βορειοανατολικό Αιγαίο. Η ορατότητα τις πρωινές ώρες στα δυτικά ηπειρωτικά θα είναι τοπικά περιορισμένη. Οι άνεμοι θα πνέουν δυτικοί βορειοδυτικοί 4 με 6 και τοπικά στα νότια πελάγη έως 7 μποφόρ. Η θερμοκρασία θα σημειώσει πτώση. ΠΡΟΓΝΩΣΗ ΓΙΑ ΤΗ ΔΕΥΤΕΡΑ 07-08-2023 Γενικά αίθριος καιρός. Οι άνεμοι θα πνέουν δυτικοί βορειοδυτικοί 4 με 6 μποφόρ. Η θερμοκρασία δεν θα σημειώσει αξιόλογη μεταβολή. ",False
newsbomb.gr,https://www.kathimerini.gr/society/562549687/istoria-geografia-kai-episkepseis-se-moyseia-gia-na-ginoyn-ellines/,,"Ιστορία, γεωγραφία και επισκέψεις σε μουσεία για να γίνουν Ελληνες",2023-08-03T07:14:18+03:00,Ιωάννα Φωτιάδη,"Πώς γεννήθηκε η ιδέα των σεμιναρίων προετοιμασίας μεταναστών για τις εξετάσεις πιστοποιητικού επάρκειας γνώσεων για πολιτογράφηση «Επειτα από 20 χρόνια στην Ελλάδα έχω αποκτήσει ισχυρούς δεσμούς και θεωρώ τη χώρα σας δεύτερη πατρίδα μου», λέει στην «Κ» σε άπταιστα ελληνικά η Ολγα Ασέγεβα, η οποία μετανάστευσε από την Ουκρανία το 2002. Η κ. Ασέγεβα παρακολούθησε τα σεμινάρια προετοιμασίας για τις εξετάσεις πιστοποιητικού επάρκειας γνώσεων για πολιτογράφηση, τα οποία διοργανώνει από τον Οκτώβριο του 2022 ο Δήμος Αθηναίων σε συνεργασία με την ομάδα εθελοντών Γέφυρες και την υποστήριξη της Υπατης Αρμοστείας του ΟΗΕ για τους Πρόσφυγες. «Οι συμμετέχοντες, οι οποίοι ζουν πάνω από 15 χρόνια στην Ελλάδα, έχουν πολύ καλό επίπεδο στον προφορικό λόγο, αλλά αντιμετωπίζουν δυσκολίες στον γραπτό, τις οποίες προσπαθούν να ξεπεράσουν, παρά τα εξαντλητικά τους ωράρια εργασίας», επισημαίνει η Ηλιάδα Διαμαντώνη, ιστορικός, εθελόντρια εκπαιδεύτρια στις Γέφυρες, που ασχολείται με τη διδασκαλία ελληνικών σε ξένους για πάνω από δέκα χρόνια. «Τα μαθήματα δεν εστιάζουν μόνον στη γραμματική και το συντακτικό, αντίθετα ασχολούμαστε εξίσου με την Ιστορία, τη γεωγραφία, τους πολιτικούς θεσμούς – όλα δηλαδή τα εξεταζόμενα αντικείμενα». Οπως επισημαίνει στην «Κ» η Μελίνα Δασκαλάκη, εντεταλμένη δημοτική σύμβουλος υποστήριξης και κοινωνικής ένταξης μεταναστών και προσφύγων, «τα σεμινάρια είναι περισσότερο ένα mentoring μύησης στο τι σημαίνει να είσαι Ελληνας, χωρίς να εξωραΐζουμε ούτε να υποτιμούμε την ελληνικότητα». Η αρχική ιδέα προήλθε από τη συγγραφέα Σώτη Τριανταφύλλου, που μετέφερε την εμπειρία ανάλογων σεμιναρίων στο Παρίσι και εν συνεχεία ανέλαβε τη διεξαγωγή των σεμιναρίων διαδικτυακά στη διάρκεια του lockdown. «Λόγω των δικών της υποχρεώσεων δεν μπορούσε να συνεχίσει και αναζητήσαμε άλλον εταίρο, καθώς η ανταπόκριση ήταν εντυπωσιακή». Παράλληλα, με την οικονομική υποστήριξη της Υπατης Αρμοστείας, οι συμμετέχοντες πραγματοποιούν επισκέψεις και εξορμήσεις πολιτιστικού και ιστορικού περιεχομένου. «Επισκεπτόμαστε μουσεία και αρχαιολογικούς χώρους, πάμε θέατρο», καταλήγει η κ. Δασκαλάκη, που φιλοδοξεί μέσω του «Δικτύου πόλεων για την ένταξη» να μεταφέρει την τεχνογνωσία και σε άλλους δήμους της Ελλάδας. Στα σεμινάρια προσέρχονται σχεδόν αποκλειστικά γυναίκες. «Είναι θέμα ιδιοσυγκρασίας: οι άνδρες δύσκολα θα ανοίξουν τα βιβλία, οι γυναίκες πάλι δεν διστάζουν να εκτεθούν». Η διαδικασία της μάθησης, άλλωστε, τις ανταμείβει. «Το διάβασμα τις ενδυναμώνει και προσφέρει μια διέξοδο από την πιεστική καθημερινότητα» σχολιάζει η κ. Διαμαντώνη, «ταυτόχρονα, ανοίγονται, δημιουργούνται φιλίες μεταξύ μας». Οι επιδόσεις των μαθητριών της κ. Διαμαντώνη είναι έως σήμερα υψηλές, το ποσοστό επιτυχίας ξεπερνάει το 85%. «Βιώνουν όμως ματαίωση, όταν έπειτα από τόση προσπάθεια τελικά το αίτημά τους απορρίπτεται», παρατηρεί η ίδια. «Εχω εργαστεί οικιακή βοηθός, πωλήτρια σε τουριστικό κατάστημα, βοηθός μάγειρα, ενώ από το 2016 είμαι ελεύθερος επαγγελματίας και ασχολούμαι με το ηλεκτρονικό εμπόριο», αναφέρει η Ουκρανή επιχειρηματίας. Η κ. Ασέγεβα έχει περάσει τις εξετάσεις πιστοποιητικού επάρκειας γνώσεων για πολιτογράφηση με βαθμολογία 98%, ωστόσο έχει λάβει αρνητική απάντηση στο αίτημά της για πολιτογράφηση. «Τον Οκτώβριο προστέθηκε με αναδρομική ισχύ διάταξη για οικονομικά κριτήρια των αιτούντων» – διευκρινίζει η ίδια τον λόγο της απόρριψης. «Το διάστημα 2015-16 είχα μείνει άνεργη και ετοίμαζα την έναρξη της δικής μου επιχείρησης». Καθώς η υποψήφια φαινόταν οικονομικά ανενεργή για το παραπάνω χρονικό διάστημα, το σύστημα απέρριψε την αίτησή της. «Το θεωρώ αδικία, καθώς δεν έχουν εξετάσει άλλα κριτήρια ένταξης», σχολιάζει η ίδια, «γνωρίζω πολλούς άλλους που έλαβαν αρνητική απάντηση επειδή απασχολούνται στον τουρισμό, με αποτέλεσμα έξι μήνες να εργάζονται και να πληρώνονται και τους υπόλοιπους να ζουν με το επίδομα ανεργίας». Οι πρόσφατες αλλαγές στο σύστημα πολιτογράφησης προκαλούν προβληματισμό στους κόλπους πολλών κοινοτήτων μεταναστών. «Στο προηγούμενο σύστημα οι ενδιαφερόμενοι καλούνταν σε συνέντευξη ενώπιον μιας επιτροπής», θυμάται νομικός με εξειδίκευση στο μεταναστευτικό. «Δεν μπορούσε να διασφαλιστεί το αδιάβλητο της διαδικασίας και ταυτόχρονα δεν υπήρχε η δυνατότητα να εξετάζεται μεγάλο ποσοστό από όσους είχαν καταθέσει αίτηση», αναφέρει τα αρνητικά του παλιού συστήματος, «ταυτόχρονα, όμως, η συζήτηση με τον εξεταζόμενο μπορούσε να προσαρμοστεί στις αντικειμενικές του δυνατότητες βάσει, για παράδειγμα, της ηλικίας του ή του μορφωτικού του επιπέδου». Το τωρινό σύστημα, εφάμιλλο των Πανελλαδικών, είναι μεν αδιάβλητο, αλλά θέτει οριζόντια, συχνά ανελαστικά, κριτήρια. «Συμφωνώ να γνωρίζουν οι εξεταζόμενοι τα βασικά κεφάλαια Ιστορίας της χώρας, αλλά τον αόριστο του “διεξάγομαι” πόσοι γηγενείς δεν τον κλίνουν λάθος;», διερωτάται η κ. Διαμαντώνη. «Το νέο σύστημα δίνει τη δυνατότητα να εξετάζονται περισσότεροι αιτούντες», σημειώνει ο έμπειρος νομικός, «ωστόσο τα οικονομικά κριτήρια που θέτει είναι συχνά εξωπραγματικά, αφενός γιατί έχει προηγηθεί η πανδημία που έπληξε πρωτίστως τους μετανάστες, αφετέρου γιατί παραγνωρίζει ότι πολλοί εργάζονται μαύρα και αυτό όχι από δική τους επιλογή». Το ευχάριστο, ωστόσο, είναι ότι όσοι πέρασαν επιτυχώς τις εξετάσεις, έχουν τη δυνατότητα να καταθέσουν εκ νέου τα υπόλοιπα έγγραφα, δηλαδή τα ένσημα και τις φορολογικές δηλώσεις κάποιων ετών. «Το πιστοποιητικό επάρκειας γνώσεων για πολιτογράφηση ισχύει εφ’ όρου ζωής». ",False
newsbomb.gr,https://www.kathimerini.gr/society/562551475/xilonontai-oi-protes-paranomes-ompreles/,,Ξηλώνονται οι πρώτες παράνομες ομπρέλες,2023-08-03T06:59:09+03:00,Γιώργος Λιάλιος,"Τι έδειξε η αυτοψία της Κτηματικής Υπηρεσίας στην παραλία της Μικρής και Μεγάλης Σάντα Μαρία της Πάρου Οι διαμαρτυρίες των πολιτών στην Πάρο για την κατάσταση που έχει διαμορφωθεί σε παραλίες του νησιού αρχίζουν να αποδίδουν καρπούς. Χθες κλήθηκαν να καταθέσουν τις απόψεις τους τρεις επιχειρηματίες, που έχουν παράνομα καλύψει με ομπρελοκαθίσματα την παραλία στη Μικρή και Μεγάλη Σάντα Μαρία της Πάρου. Προηγήθηκε αυτοψία της Κτηματικής Υπηρεσίας πριν από μία εβδομάδα, με την οποία διαπιστώθηκε πως είχαν καταλάβει συνολικά περισσότερα από 2.500 τετραγωνικά! Η μία από τις τρεις επιχειρήσεις φέρεται να απέσυρε χθες τις ξαπλώστρες. Τις παράνομες καταλήψεις παραλιών (ή τις μεγάλες, επίσης παράνομες, υπερβάσεις των μισθωτηρίων) έφερε στο φως η Κίνηση Πολιτών Πάρου, με μία διεξοδική καταγραφή (βλ. «Κ» 12.7.2023). Οι αυτοψίες της Κτηματικής Υπηρεσίας Κυκλάδων πραγματοποιήθηκαν στις 12 και 24 Ιουλίου, λίγες ημέρες πριν από την πρώτη προγραμματισμένη εκδήλωση διαμαρτυρίας της Κίνησης στη Σάντα Μαρία. Οπως προκύπτει από τις εκθέσεις αυτοψίας, που βρίσκονται στη διάθεση της «Κ»: • Στη Μεγάλη Σάντα Μαρία ελέγχθηκε το Santa Maria Beach Bar, το οποίο βρέθηκε να έχει καταλάβει 897 τετραγωνικά εντός της ζώνης αιγιαλού και ακόμη 899 τετραγωνικά εντός της ζώνης παραλίας με ομπρέλες, ξαπλώστρες και κρεβάτια παραλίας (η νέα «μόδα» που έχει μετατρέψει τις παραλίες των νησιών –και όχι μόνο– σε παράκτιες… εκθέσεις επίπλων). • Στη Μικρή Σάντα Μαρία ελέγχθηκαν οι επιχειρήσεις «Σάντα Μαρία Κατάδυση ΕΠΕ» και το κατάστημα «Το Δίχτυ». Η πρώτη βρέθηκε να έχει καταλάβει 605 τετραγωνικά στον αιγιαλό και 74 στη ζώνη παραλίας, ενώ η δεύτερη 81 τετραγωνικά στον αιγιαλό. Με δεδομένο ότι καμία από τις τρεις επιχειρήσεις δεν έχει μισθώσει τμήματα του αιγιαλού από το Δημόσιο ή τον Δήμο Πάρου, οι ιδιοκτήτες τους χθες κλήθηκαν σε ακρόαση, προκειμένου να υποβάλουν εντός τριών ημερών τις απόψεις τους. Οπως επισημαίνει η Κτηματική Υπηρεσία στο σχετικό έγγραφο, «σε περίπτωση που δεν συμμορφωθείτε στην παραπάνω προθεσμία, θα λάβουμε όλα τα εκ του νόμου προβλεπόμενα μέτρα προστασίας σε βάρος σας, διασφαλίζοντας τα συμφέροντα του Δημοσίου, ενημερώνοντας παράλληλα το λιμεναρχείο Πάρου, το αστυνομικό τμήμα Πάρου και τον Δήμο Πάρου για τις δικές τους ενέργειες». Οι ιδιοκτήτες τριών επιχειρήσεων καλούνται να υποβάλουν εντός τριών ημερών τις απόψεις τους. Σύμφωνα με πληροφορίες, μόλις παρέλθει η προθεσμία, η υπηρεσία θα καθορίσει πρόστιμο και θα συντάξει πρωτόκολλα κατεδάφισης – διοικητικής αποβολής, τα οποία θα πρέπει να εκτελεστούν εντός πενθημέρου. Δεν αποκλείεται οι επιχειρήσεις να προσπαθήσουν να ανακόψουν δικαστικά τη διαδικασία, με δεδομένο όμως ότι καμία από τις τρεις δεν έχει μισθωτήρια, είναι μάλλον απίθανο να πετύχουν αναστολή της διαδικασίας. Να σημειωθεί ότι, όπως επισήμαιναν χθες κυβερνητικές πηγές, ακολουθούν μέσα στις επόμενες ημέρες και άλλες αυτοψίες επί εντελώς ή μερικώς παράνομων επιχειρήσεων στο νησί. Ενώ για την υλοποίηση των πρωτοκόλλων θα κληθεί από τη Σύρο ο εισαγγελέας Εφετών Αιγαίου Οδυσσέας Τσορμπατζόγλου, ο οποίος έφερε εις πέρας τις ανάλογες επιχειρήσεις στη Μύκονο. Η εξέλιξη αυτή είναι εξαιρετικά θετική, ωστόσο υπάρχουν και ορισμένα ερωτήματα που θα πρέπει να απαντηθούν: • Θα κατασχεθούν τα ομπρελοκαθίσματα των επιχειρήσεων που κατέλαβαν τις παραλίες χωρίς κανένα μισθωτήριο; Με δεδομένο ότι τα πρόστιμα για παράνομη κατάληψη αιγιαλού είναι αστεία σε σχέση με το οικονομικό όφελος των επιχειρήσεων αυτών, η κατάσχεση των «επίπλων παραλίας» σίγουρα θα λειτουργήσει πιο αποτρεπτικά. • Θα γίνει και μονομερής ανάκληση της άδειας λειτουργίας των καταστημάτων, ή θα πέσουν «στα μαλακά»; • Θα ελεγχθούν όλες οι μισθώσεις αιγιαλών στο νησί (συνολικά περί τις 40); Υπενθυμίζεται ότι η Κίνηση Πολιτών Πάρου απέδειξε ότι σχεδόν όλες έχουν υπερβεί τον χώρο που μίσθωσαν, από 40% έως και 1.000%! Οι όποιες κινήσεις θα πρέπει να γίνουν άμεσα, καθώς θα είναι τραγελαφικό η διαδικασία των κυρώσεων να ξεκινήσει τον Σεπτέμβριο ή τον Οκτώβριο. ",False
newsbomb.gr,https://www.kathimerini.gr/society/562551280/kriti-se-26chrono-pakistano-anikei-to-diamelismeno-ptoma/,,Κρήτη: Σε 26χρονο Πακιστανό ανήκει το διαμελισμένο πτώμα,2023-08-02T21:49:53+03:00,Newsroom,"Η Αστυνομία στρέφει τις υποψίες της σε ομοεθνή του νεκρού Σε νεαρό άνδρα από το Πακιστάν φαίνεται ότι ανήκουν τα ανθρώπινα μέλη που βρέθηκαν στην Κρήτη και συγκεκριμένα σε εργοστάσιο ανακύκλωσης στα Χανιά. Σύμφωνα με την ΕΡΤ, οι αστυνομικοί της Υποδιεύθυνσης Ασφαλείας Ρεθύμνου, σε συνεργασία με συναδέλφους τους από τα Χανιά, έχουν καταλήξει στο συμπέρασμα ότι το θύμα ήταν 26χρονος Πακιστανός ο οποίος διέμενε στο Ρέθυμνο. Πλέον, η Αστυνομία στρέφει τις υποψίες της σε ομοεθνή του νεκρού και πιο συγκεκριμένα σε κάποιον συγκάτοικό του ο οποίος δεν έχει εντοπιστεί ή συλληφθεί και εκτιμάται ότι έχει φύγει από το Ρέθυμνο. Υπενθυμίζεται ότι οι έρευνες των Αρχών για την εξιχνίαση της υπόθεσης ξεκίνησαν στις 18 Ιουλίου όταν υπάλληλοι του εργοστασίου εντόπισαν το τεμαχισμένο ανθρώπινο κεφάλι μέσα σε σακούλα κατά τη διαδικασία διαλογής. ",False
newsbomb.gr,https://www.kathimerini.gr/society/562551253/rodos-pethane-40chronos-ethelontis-pyrosvestis/,,Ρόδος: Πέθανε 40χρονος εθελοντής πυροσβέστης,2023-08-02T20:54:39+03:00,Newsroom,"Παραγγέλθηκε ιατροδικαστική εξέταση, προκειμένου να διερευνηθούν τα ακριβή αίτια Την τελευταία του πνοή άφησε την Τετάρτη ένας 40χρονος από τον Αρχάγγελο Ρόδου, σκορπώντας θλίψη στην τοπική κοινωνία. Σύμφωνα με την ΕΡΤ, ο άτυχος άνδρας διακομίστηκε στο νοσοκομείο του νησιού με συμπτώματα έντονης δύσπνοιας και παρά τις προσπάθειες των γιατρών, η υγεία του επιδεινώθηκε με αποτέλεσμα να χάσει τη μάχη για τη ζωή. Για την απώλεια του 40χρονου, ο οποίος, σύμφωνα με τα τοπικά μέσα της Ρόδου, είχε ιδιαίτερα ενεργό ρόλο ως εθελοντής κατά τις ημέρες της πυρκαγιάς, παραγγέλθηκε ιατροδικαστική εξέταση, προκειμένου να διερευνηθούν τα ακριβή αίτια του θανάτου του. Οπως αναφέρεται, εξετάζεται το ενδεχόμενο η υγεία του να επιδεινώθηκε από την εισπνοή μεγάλων ποσοτήτων καπνού και άλλων βλαβερών ουσιών. ",False
newsbomb.gr,https://www.kathimerini.gr/society/562550776/kalokairi-sto-kentro-ygeias-tis-kassandras-vlepoyme-ta-panta/,,«Καλοκαίρι στο Κέντρο Υγείας της Κασσάνδρας βλέπουμε τα πάντα»,2023-08-02T19:46:12+03:00,Αλεξία Καλαϊτζή,"Το πρόγραμμα «Ιατρική Απόβαση» συμπληρώνει 26 χρόνια και απευθύνεται σε όποιον φοιτητή θέλει να προσφέρει και παράλληλα να μάθει Είναι απόγευμα καλοκαιριού στο Κέντρο Υγείας της Κασσανδρείας. Η Μαίρη Παγιάντζα, φοιτήτρια Ιατρικής του ΑΠΘ, βρίσκεται εκεί για να υποστηρίξει εθελοντικά γιατρούς και νοσηλευτές, στο πλαίσιο προγράμματος Ενίσχυσης Κέντρων Υγείας Βορείου Ελλάδος. Παρότι έχει ολοκληρώσει το ωράριό της, έχει αποφασίσει να κάτσει παραπάνω, και να μείνει δίπλα στους συναδέλφους της. Η υπομονή της ανταμείφθηκε. Εκείνο το απόγευμα είδα για πρώτη φορά περιστατικό επιληπτικής κρίσης. Για τη νεαρή φοιτήτρια, που θέλει να ακολουθήσει την ειδικότητα της νευρολογίας, τα μαθήματα που πήρε στα λίγα αυτά λεπτά διαχείρισης του περιστατικού ήταν πολύτιμα, και σίγουρα δεν θα μπορούσε να τα έχει λάβει σε μια αίθουσα διδασκαλίας. Βοήθησε τους συναδέλφους της που προσπαθούσαν να βρουν φλέβα ώστε να χορηγήσουν στον ασθενή το κατάλληλο φάρμακο. «Ήταν μεγάλη η φόρτιση αλλά καταλάβαμε ότι το σημαντικό είναι να γίνει η σωστή ιατρική πράξη, τη σωστή στιγμή», δηλώνει στην «Κ».  Όπως περιγράφει η Μ. Παγιάντζα, που σήμερα είναι τελειόφοιτη της σχολής, η εμπειρία της μίας αυτής εβδομάδας που προσέφερε τις υπηρεσίες της εθελοντικά στο Κέντρο Υγείας ήταν άκρως εποικοδομητική. «Είδα περιστατικά που δεν τα έχω δει στη Σχολή, και όλα μέσα σε μια εβδομάδα. Επειδή εμείς διαμέναμε και στο Κέντρο Υγείας, στο εφημερείο, βιώναμε όλη την καθημερινότητα των γιατρών, ακόμα και το πώς εφημέρευαν το βράδυ».  Ούσα αντιπρόεδρος του Παραρτήματος Θεσσαλονίκης της Επιστημονικής Εταιρείας Φοιτητών Ιατρικής Ελλάδας, η Μ. Παγιάντζα περιγράφει πώς το πρόγραμμα «Ιατρική Απόβαση» αποτελεί το μεγαλύτερο εθελοντικό πρόγραμμα της Εταιρείας, συμπληρώνει 26 χρόνια και το συστήνει ανεπιφύλακτα σε όποιον φοιτητή θέλει να προσφέρει και παράλληλα να μάθει. Όταν συμμετείχε η ίδια στο πρόγραμμα, είχε δει από απλά περιστατικά μέχρι έμφραγμα του μυοκαρδίου και βίωσε στιγμές που της έχουν χαραχθεί στη μνήμη. «Οι φοιτητές έχουν να κερδίσουν αρκετά πράγματα από την παραμονή τους εδώ. Όσοι έχουν όρεξη, μαθαίνουν πολλά πράγματα» «Το καλοκαίρι στην Κασσάνδρα βλέπουμε τα πάντα», δηλώνει στην «Κ» ο Στέφανος Τσοτουλίδης, διευθυντής του Κέντρου Υγείας Κασσανδρείας, όπου βοήθησε εθελοντικά η κα. Παγιάντζα. Ο παθολόγος περιγράφει πως τους καλοκαιρινούς μήνες, οι γιατροί και οι νοσηλευτές του κέντρου καλούνται να διαχειριστούν κατά μέσο όρο 100 επείγοντα περιστατικά την ημέρα, από απλές περιπτώσεις, όπως καψίματα, τσιμπίματα και ηλιακά εγκαύματα μέχρι πολύ σοβαρά όπως καρδιολογικά, πνιγμούς και τροχαία. «Οι φοιτητές έχουν να κερδίσουν αρκετά πράγματα από την παραμονή τους εδώ. Όσοι έχουν όρεξη, μαθαίνουν πολλά πράγματα». Βεβαίως η παρουσία τεσσάρων φοιτητών κάθε εβδομάδα προσφέρει και μια χείρα βοηθείας στο ίδιο το κέντρο, καθώς οι φοιτητές μπορούν να βοηθήσουν σε κάποια απλά καθήκοντα, όπως να κάνουν μια ένεση, ένα ηλεκτροκαρδιογράφημα ή να καταγράψουν το ιστορικό ενός ασθενούς και να πάρουν τα ζωτικά του σημεία (πίεση, καρδιακοί ρυθμοί κλπ.). Η βοήθεια είναι σημαντική, ειδικά όταν δεν υπάρχουν ανθρώπινα χέρια στο κέντρο. Όπως επισημαίνει ο διευθυντής, φέτος δεν είναι αυτή η περίπτωση. «Έχουμε κάνει καλοκαίρια με εννέα γιατρούς, αυτή τη στιγμή είμαστε 14. Έχουμε κάνει καλοκαίρι με έξι νοσηλευτές, αυτή τη στιγμή είναι πάνω από 12. Συγκριτικά με τα προηγούμενα χρόνια, είμαστε σε καλύτερη κατάσταση».  Στο πρόγραμμα φέτος, στο παράρτημα Βορείου Ελλάδος, συμμετέχουν 100 φοιτητές που θα διαμοιραστούν σε επτά κέντρα υγείας και ένα νοσοκομείο στις τουριστικές περιοχές της Χαλκιδικής και της Καβάλας, από τις 17 Ιουλίου μέχρι και τις 10 Σεπτεμβρίου, όπου οι ανάγκες λόγω των επισκεπτών πολλαπλασιάζονται.  Η Χρυσούλα Τσουρέλη, τελειόφοιτη Ιατρικής, θα βρίσκεται για τις επόμενες ημέρες στο ΚΥ των Νέων Μουδανιών, στην περιοχή πριν το πρώτο πόδι της Χαλκιδικής. «Είναι διαδεδομένο το πρόγραμμα μεταξύ των φοιτητών. Είναι μια καλή ευκαιρία να αφιερώσουμε λίγο χρόνο από τις διακοπές μας για να ενισχύσουμε τα κέντρα αυτά, και να αποκτήσουμε πολύτιμες γνώσεις και δεξιότητες, που δεν τις εξασκούμε τόσο πολύ, ιδιαίτερα στα πρώτα έτη της σχολής». Τα πρώτα δύο 24ωρα που είναι εκεί έχουν περάσει ήδη πολλά περιστατικά μπροστά από τα μάτια της, κυρίως «καλοκαιρινά», όπως κάποιοι που πάτησαν αχινό, χτύπησαν και χρειάζονταν ράμματα ή αλλαγή τραύματος. Το πιο σοβαρό μέχρι στιγμής ήταν ένας Γερμανός, περίπου 18χρονών, ο οποίος παρουσίασε αλλεργική αντίδραση και πήγε στο κέντρο γεμάτος εξανθήματα. «Μαθαίνεις να είσαι ψύχραιμος, ώστε να σκεφτείς καθαρά τα βήματα που πρέπει να κάνεις και να εφαρμόσεις όλη τη θεωρία που έχεις μάθει» Η φοιτήτρια συνεργάζεται με τους γιατρούς του κέντρου όπου της αναθέτουν κάποια απλά, πρακτικά καθηκόντα και παράλληλα της εξηγούν πώς διαχειρίζονται τα περιστατικά. «Τα πρωϊνά ειδικά έχει αρκετή κίνηση. Εμείς ερχόμαστε περίπου στις 8:30 το πρωί και καθόμαστε το λιγότερο 6 με 8 ώρες». Για την ίδια είναι πολύ σημαντικά και τα ψυχολογικά αντανακλαστικά που αποκτάει με τη μεγάλη αυτή τριβή που προσφέρει η παρουσία της εκεί. «Μαθαίνεις να είσαι ψύχραιμος, όσο το δυνατόν γίνεται, ώστε να σκεφτείς καθαρά τα βήματα που πρέπει να κάνεις και να εφαρμόσεις όλη τη θεωρία που έχεις μάθει. Όσα περισσότερα δεις, με μεγαλύτερη ηρεμία τα αντιμετωπίζεις».  «Όσο μπορούμε, τους βάζουμε στο κλίμα των επειγόντων», λέει ο Νικόλαος Καραμήτσιος, διευθυντής-συντονιστής του Κέντρου Υγείας Νέας Καλλικράτειας, όπου επίσης οι ρυθμοί εργασίας το καλοκαίρι αυξάνονται κατά πολύ. Στο Κέντρο πηγαίνουν κατά μέσο όρο 130-150 άτομα στα επείγοντα ενώ συνολικά αριθμός όσων περνούν την πόρτα της Μονάδας, για εξετάσεις και τακτικά ιατρεία, φτάνει τους 500-600 σε καθημερινή βάση. Παρότι φέτος το Κέντρο Υγείας – όπως λέει ο κ. Καραμήτσιος – βρίσκεται σε καλό σημείο από άποψη προσωπικού, γιατροί και νοσηλευτές υπερβάλλουν εαυτόν για να τα καταφέρουν. «Οι φοιτητές μας βοηθούν πολύ και εμάς», περιγράφει ο διευθυντής που λέει πως εκτός των πρακτικών ιατρικών ζητημάτων, οι γιατροί συχνά κάνουν συζητήσεις με τους νέους που έρχονται και για το ίδιο το επάγγελμα αλλά και τις προκλήσεις που έχει. Το εθελοντικό, εκπαιδευτικό πρόγραμμα «Ιατρική Απόβαση», ήδη από το 1997, πραγματοποιείται σε συνεργασία με Μονάδες Υγείας (Γενικά Νοσοκομεία, Κέντρα Υγείας και Πολυδύναμα Περιφερειακά Ιατρεία) και Οργανισμούς Τοπικής Αυτοδιοίκησης νησιωτικών και ηπειρωτικών προορισμών της Ελλάδας. Φέτος, οι Μονάδες Υγείας που συμμετέχουν προέρχονται από τις 2η, 4η, 5η, 6η και 7η Υγειονομικές Περιφέρειες, με την έγκριση των οποίων τελεί το Πρόγραμμα.      ",True
newsbomb.gr,https://www.kathimerini.gr/society/562550875/akropoli-zones-episkepsimotitas-apo-to-septemvrio/,,Ζώνες επισκεψιμότητας σε αρχαιολογικούς χώρους από το Σεπτέμβριο,2023-08-02T17:07:47+03:00,Newsroom,"Το μέτρο θα εφαρμοστεί πιλοτικά στην Ακρόπολη από 4 Σεπτεμβρίου Τη διεύρυνση του μέτρου των ζωνών επισκεψιμότητας σε όλους τους αρχαιολογικούς χώρους που έχουν ηλεκτρονικό εισιτήριο από 1η Απριλίου 2024 ανακοίνωσε η υπουργός Πολιτισμού Λίνα Μενδώνη σε συνέντευξή της στο ραδιόφωνο Real FM.  Το μέτρο θα εφαρμοστεί πιλοτικά στην Ακρόπολη από 4 Σεπτεμβρίου σε ωριαίες ζώνες από τις 8 το πρωί μέχρι τις 8 το βράδυ, ενώ το ημερήσιο πλήθος των επισκεπτών δεν θα ξεπερνάει τα 20.000 άτομα. Η υπουργός Πολιτισμού αναφέρθηκε επίσης στα μέτρα προστασίας των επισκεπτών κατά τη διάρκεια του καύσωνα, σημειώνοντας ότι εγκαταστάθηκαν σκιάδια στις εισόδους, τα οποία πιθανόν να επαναχρησιμοποιηθούν του χρόνου, αλλά με την απαραίτητη προσοχή που απαιτεί ο χώρος. Σχετικά με το φαινόμενο της διάθεσης εισιτηρίων από επιτήδειους, οι οποίοι υπόσχονται υπηρεσία «skip the line», η υπουργός επεσήμανε ότι πρόκειται για εξαπάτηση του κοινού, δεδομένου ότι κάτι τέτοιο δεν μπορεί να εφαρμοστεί, λόγω της φύσης του μνημείου. Παράλληλα, σημείωσε ότι διαπιστώθηκε η αλλοίωση στο barcode συγκεκριμένων εισιτηρίων, κάτι που οδήγησε τον ΟΔΑΠ στις απαραίτητες νομικές ενέργειες. «Ακριβώς επειδή είδαμε ότι υπάρχουν αρκετά συχνά τέτοια φαινόμενα, δηλαδή, επισκέπτες να έχουν εισιτήρια, τα οποία πωλούνται, από ιδιώτες, ακριβότερα από το εισιτήριο επίσκεψης στην Ακρόπολη, εκδώσαμε πρόσφατα ανακοίνωση με την οποία επισημαίνουμε ότι λόγω της φύσεως των Προπυλαίων, δεν μπορεί να υπάρξει υπηρεσία “Skip the line”» είπε χαρακτηριστικά η υπουργός Πολιτισμού. Σε ερώτηση για τη λειτουργία και τις υποδομές για εμποδιζόμενα άτομα, η κ. Μενδώνη τόνισε ότι υπάρχει μεγάλη προσβασιμότητα πλέον στο μνημείο σε σχέση με το παρελθόν. Εχει αναβαθμιστεί η λειτουργία του ανελκυστήρα πλαγιάς και τα εμποδιζόμενα άτομα χρησιμοποιούν τα board cars, τα οποία εξυπηρετούν στην απόσταση που μεσολαβεί από την είσοδο της Ακρόπολης μέχρι τον ανελκυστήρα. ",False
newsbomb.gr,https://www.kathimerini.gr/society/562550836/parateinetai-to-programma-katartisis-150-000-ergazomenon/,,Παρατείνεται το πρόγραμμα κατάρτισης 150.000 εργαζομένων,2023-08-02T15:53:16+03:00,Newsroom,"Παρατείνεται έως τις 14 Οκτωβρίου η προθεσμία λήξης του προγράμματος Παρατείνεται έως τις 14 Οκτωβρίου η προθεσμία λήξης του προγράμματος της ΔΥΠΑ για την αναβάθμιση των δεξιοτήτων και την επανακατάρτιση εργαζομένων σε κλάδους υψηλής ζήτησης, με έμφαση στις ψηφιακές και πράσινες δεξιότητες. Καταληκτική προθεσμία για την έναρξη των τμημάτων κατάρτισης ορίστηκε η 11η Σεπτεμβρίου. Η δράση δίνει τη δυνατότητα σε 150.000 μισθωτούς εργαζόμενους του ιδιωτικού τομέα να αποκτήσουν ή να αναβαθμίσουν τις ψηφιακές και πράσινες δεξιότητές τους και υλοποιείται στο πλαίσιο του Εθνικού Σχεδίου Ανάκαμψης και Ανθεκτικότητας «Ελλάδα 2.0» με χρηματοδότηση της Ευρωπαϊκής Ένωσης – NextGenerationEU, ύψους 155 εκατομμυρίων ευρώ. Κοινωνικός Τουρισμός: «Πρωταθλήτρια» η Εύβοια και τον ΙούλιοΟι καταρτιζόμενοι παρακολουθούν ένα πρόγραμμα θεωρητικής κατάρτισης διάρκειας 80 ωρών και κατόπιν συμμετέχουν σε εξετάσεις ανεξάρτητων φορέων πιστοποίησης. Κάθε εργαζόμενος που ολοκληρώνει το πρόγραμμα της επιλογής του και συμμετέχει επιτυχώς στις εξετάσεις πιστοποίησης, λαμβάνει εκπαιδευτικό επίδομα ύψους 5 ευρώ ανά ώρα κατάρτισης, δηλαδή συνολικά 400 ευρώ μικτά.Σε συνεργασία με τα Κέντρα Επιμόρφωσης και Δια Βίου Μάθησης (ΚΕΔιΒιΜ) των Πανεπιστημίων, αδειοδοτημένα Κέντρα Δια Βίου Μάθησης (ΚΔΒΜ) και διεθνείς κολοσσούς τεχνολογίας, η ΔΥΠΑ προσφέρει στους εργαζόμενους μία μεγάλη λίστα επιμέρους προγραμμάτων κατάρτισης από τα οποία μπορούν να επιλέξουν, ανάλογα με το εκπαιδευτικό και επαγγελματικό τους προφίλ. Οι καταρτιζόμενοι παρακολουθούν ένα πρόγραμμα θεωρητικής κατάρτισης διάρκειας 80 ωρών και κατόπιν συμμετέχουν σε εξετάσεις ανεξάρτητων φορέων πιστοποίησης. Κάθε εργαζόμενος που ολοκληρώνει το πρόγραμμα της επιλογής του και συμμετέχει επιτυχώς στις εξετάσεις πιστοποίησης, λαμβάνει εκπαιδευτικό επίδομα ύψους 5 ευρώ ανά ώρα κατάρτισης, δηλαδή συνολικά 400 ευρώ μικτά. Σε συνεργασία με τα Κέντρα Επιμόρφωσης και Δια Βίου Μάθησης (ΚΕΔιΒιΜ) των Πανεπιστημίων, αδειοδοτημένα Κέντρα Δια Βίου Μάθησης (ΚΔΒΜ) και διεθνείς κολοσσούς τεχνολογίας, η ΔΥΠΑ προσφέρει στους εργαζόμενους μία μεγάλη λίστα επιμέρους προγραμμάτων κατάρτισης από τα οποία μπορούν να επιλέξουν, ανάλογα με το εκπαιδευτικό και επαγγελματικό τους προφίλ. Για περισσότερες πληροφορίες επισκεφτείτε τον ιστότοπο της ΔΥΠΑ ",False
newsbomb.gr,https://www.kathimerini.gr/society/562550833/thessaloniki-eleytheros-ypo-oroys-katigoroymenos-gia-sexoyaliki-kakopoiisi-17chronis/,,Θεσσαλονίκη: Ελεύθερος υπό όρους κατηγορούμενος για σεξουαλική κακοποίηση 17χρονης,2023-08-02T15:45:59+03:00,Newsroom,"Το περιστατικό έγινε τον Ιούνιο σε υπαίθριο χώρο στο κέντρο της Θεσσαλονίκης, σύμφωνα με την καταγγέλουσα και ακολούθησε η σύλληψη του αλλοδαπού. Ελεύθερος αφέθηκε, υπό όρους, o τριαντάχρονος υπήκοος Πακιστάν, ο οποίος συνελήφθη έπειτα απο καταγγελία μιας 17χρονης για σεξουαλική κακοποίηση σε βάρος της. Το περιστατικό έγινε τον Ιούνιο σε υπαίθριο χώρο στο κέντρο της Θεσσαλονίκης, σύμφωνα με την καταγγέλουσα και ακολούθησε η σύλληψη του αλλοδαπού. Στην απολογία του ο τριαντάχρονος αρνήθηκε την κατηγορία. Ο κατηγορούμενος, με σύμφωνη γνώμη εισαγγελέως και ανακρίτριας αφέθηκε ελεύθερος υπό τους όρους της απαγόρευσης εξόδου από τη χώρα και της υποχρεωτικής εμφάνισης στο αστυνομικό τμήμα της περιοχής διαμονής του. Με πληροφορίες από ΑΠΕ-ΜΠΕ ",False
newsbomb.gr,https://www.kathimerini.gr/society/562550713/kykloi-ypropo-den-yparchoyn-kataggelies-gia-sexoyaliki-parenochlisi-stin-el-as/,,Κύκλοι ΥΠΡΟΠΟ: Δεν υπάρχουν καταγγελίες για σεξουαλική παρενόχληση στην ΕΛ.ΑΣ.,2023-08-02T14:39:02+03:00,Newsroom,"Ειδικότερα, σημειώνουν ότι οι καταγγελίες για σεξουαλική παρενόχληση εντός της Ελληνικής Αστυνομίας, που αναφέρονται στο δημοσίευμα, δεν έχουν καταγγελθεί και καταγραφεί υπηρεσιακά. Σε δημοσίευμα της εφημερίδας «Τα Νέα», που αναφέρεται σε σοβαρές καταγγελίες για σεξουαλικές παρενοχλήσεις σε βάρος γυναικών εντός της ΕΛ.ΑΣ., οι οποίες ανάγκασαν το Αρχηγείο του Σώματος να εκδώσει «εμπιστευτικό έγγραφο», καλώντας αξιωματικούς «να μαζευτούν», απαντούν κύκλοι του υπουργείου Προστασίας του Πολίτη, οι οποίοι διαψεύδουν ότι υπάρχουν τέτοιες καταγγελίες. Ειδικότερα, σημειώνουν ότι οι καταγγελίες για σεξουαλική παρενόχληση εντός της Ελληνικής Αστυνομίας, που αναφέρονται στο δημοσίευμα, δεν έχουν καταγγελθεί και καταγραφεί υπηρεσιακά. Και τονίζουν ότι το έγγραφο, που επικαλείται το δημοσίευμα, αφενός δεν είναι εμπιστευτικό και αφετέρου αποτελεί συνέχεια σχετικών εγγράφων του υπουργείου Εσωτερικών, για τον τρόπο που πρέπει εν γένει οι Δημόσιες Αρχές και εν προκειμένω η ΕΛ.ΑΣ. να διαχειρίζονται περιστατικά και καταγγελίες για φαινόμενα ηθικής παρενόχλησης και βίας εντός του προσωπικού τους. Καταλήγοντας οι ίδιοι κύκλοι υπογραμμίζουν ότι «αποτελεί πάγια αρχή της Ελληνικής Αστυνομίας και του υπουργείου Προστασίας του Πολίτη η μηδενική ανοχή σε ζητήματα που αφορούν την αξιοπρέπεια του ατόμου και ξεκαθαρίζεται ότι τυχόν τέτοια περιστατικά αντιμετωπίζονται με την αυστηρότητα που ορίζεται από την ισχύουσα νομοθεσία και τους εσωτερικούς κανονισμούς της ΕΛΑΣ». Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562550701/thessaloniki-traymatismos-16chronoy-se-xenona-asynodeyton-anilikon/,,Θεσσαλονίκη: Τραυματισμός 16χρονου σε ξενώνα ασυνόδευτων ανηλίκων,2023-08-02T14:23:02+03:00,Newsroom,"Το θύμα της επίθεσης μεταφέρθηκε στο νοσοκομείο, ενώ ο δράστης της επίθεσης οδηγήθηκε στα δικαστήρια, προκειμένου να απολογηθεί και να οριστεί τακτική δικάσιμος. Για βαριά σκοπούμενη σωματική βλάβη παραπέμφθηκε στον ανακριτή 16χρονος υπήκοος Πακιστάν, ο οποίος ύστερα από φραστικό διαπληκτισμό, τραυμάτισε με βαρύ αντικείμενο στο κεφάλι, συνομήλικο ομοεθνή του, σε ξενώνα ασυνόδευτων ανηλίκων. Το περιστατικό σημειώθηκε αργά χθες το βράδυ στους Ταγαράδες Θεσσαλονίκης. Το θύμα της επίθεσης μεταφέρθηκε στο νοσοκομείο, ενώ ο δράστης της επίθεσης οδηγήθηκε στα δικαστήρια, προκειμένου να απολογηθεί και να οριστεί τακτική δικάσιμος. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562550686/pilio-apo-sfaira-stin-plati-o-thanatos-tis-germanidas/,,Πήλιο: Από σφαίρα στην πλάτη ο θάνατος της Γερμανίδας,2023-08-02T14:09:08+03:00,Newsroom,"Τη δολοφονία μιας Γερμανίδας που έκανε τις διακοπές της στη Μηλίνα, στο νότιο Πήλιο μαζί με τον σύζυγό της, διερευνούν οι Αστυνομικές Αρχές της Μαγνησίας. Η αρχική εκτίμηση ήταν οτι η 58χρονη Γερμανίδα έφυγε από τη ζωή από παθολογικά αίτια, αλλά έπειτα από αρκετές ημέρες η Ιατροδικαστική Υπηρεσία που εξέτασε τη σορό ειδοποίησε την Αστυνομία ότι ο θάνατος της γυναίκας οφείλεται σε ανθρωποκτονία με τραύμα διαμπερές από περίστροφο στην θωρακική χώρα, στην καρδιά και στους πνεύμονες. Έπειτα από τη διαπίστωση αυτή της ιατροδικαστού, Χρυσαυγής Κούση, ότι ο θάνατος της γυναίκας, που αρχικά είχε χαρακτηριστεί ως αιφνίδιος πριν 11 ημέρες, προήλθε από σφαίρα στην πλάτη, με όπλο διαμετρήματος 22mm,στην Αστυνομία σήμανε συναγερμός. Συγκεκριμένα η ιατροδικαστής της Υπηρεσίας, στην αναφορά της στην Αστυνομία εξηγεί με λεπτομέρειες, τι ακριβώς διαπίστωσε κατά την εξέταση της Γερμανίδας και συγκεκριμένα αναφέρει: «Κατά την ιατροδικαστική εξέταση της θανούσης διαπιστώθηκε ότι αυτή θέλει τραύμα ως επί πύλης εισόδου βλήματος στην αριστερή οπίσθια θωρακική επιφάνεια, με φόρα από πίσω προς τα εμπρός και με ανωφερή πορεία. Η πορεία του βλήματος διαπερνά το 9 – 10 μεσοπλεύριο διάστημα, τον κάτω λοβό του αριστερού πνεύμονα, το περικάρδιο, το οπίσθιο τοίχωμα της αριστερής κοιλίας της καρδιάς, το πρόσθιο τοίχωμα της αριστερής κοιλίας της καρδιάς – (διαμπερές τραύμα καρδιάς), το δεύτερο- τρίτο μεσοπλεύριο διάστημα, τα μαλακά μόρια άνωθεν του αριστερού μαστού, χωρίς πύλη εξόδου. Συναφώς αναφέρεται ότι πρόκειται για βολίδα πυροβόλου όπλου, μικρού διαμετρήματος, πιθανόν 22mm. Η πύλη εισόδου δεν ήταν εμφανής. Το φόρεμα της θανούσης φέρει αντίστοιχα στο σημείο πολύ μικρή οπή». Έχουν γίνει έρευνες στην περιοχή,αλλά δεν βρέθηκε συγκεκριμένο όπλο διαμετρήματος 22mm. Το θύμα φέρεται να αιφνιδιάστηκε από τον δολοφόνο της που την πυροβόλησε από κοντά και στην πλάτη. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562550566/attiki-odos-poies-exodoi-kleinoyn-logo-ergasion/,,Αττική Οδός: Ποιες έξοδοι κλείνουν λόγω εργασιών,2023-08-02T12:41:51+03:00,Newsroom,"Για τις κυκλοφοριακές ρυθμίσεις που ισχύουν κατά τμήματα στην Αττική Οδό στο πλαίσιο των εργασιών βαριάς συντήρησης, υπενθυμίζεται ότι υπάρχει συνεχής ενημέρωση στην εταιρική ιστοσελίδα της Αττικής οδού.  Κλειστές λόγω προγραμματισμένων εργασιών βαριάς συντήρησης του οδοστρώματος θα παραμείνουν οι έξοδοι της Αττική Οδού προς οδό Πλαπούτα (έξοδος 10 Α) και προς Λεωφόρο Κύμης (έξοδος 10 Β) στην κατεύθυνση προς Ελευσίνα από τις 22:00 το βράδυ της Τετάρτης 02/08/2023 έως τις 06:00 το πρωί της Πέμπτης 03/08/2023. Κατά τη διάρκεια του εν λόγω αποκλεισμού, οι οδηγοί μπορούν εναλλακτικά να επιλέξουν τις εξόδους προς Λεωφόρο Κηφισίας (έξοδος 11) ή προς Λεωφόρο Ηρακλείου (έξοδος 9). Για τις κυκλοφοριακές ρυθμίσεις που ισχύουν κατά τμήματα στην Αττική Οδό στο πλαίσιο των εργασιών βαριάς συντήρησης, υπενθυμίζεται ότι υπάρχει συνεχής ενημέρωση στην εταιρική ιστοσελίδα (www.aodos.gr)και στο Twitter (@aodostraffic). Η Αττική Οδός ευχαριστεί θερμά για την κατανόηση και με γνώμονα την ασφάλεια όλων, παρακαλεί τους οδηγούς να επιδεικνύουν ιδιαίτερη προσοχή στη σχετική σήμανση και να τηρούν τα όρια ταχύτητας κατά τις διελεύσεις τους από τα εν λόγω τμήματα. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562550479/klimakio-amerikanon-stin-athina-gia-ta-metaforika-aeroplana/,,Κλιμάκιο Αμερικανών στην Αθήνα για τα μεταφορικά αεροπλάνα,2023-08-02T11:43:29+03:00,Σταύρος Ιωαννίδης,"Σύμφωνα με πληροφορίες της «Κ» στόχος των επαφών είναι να καταγραφούν με ακρίβεια οι ανάγκες της Πολεμικής Αεροπορίας Μετά το καλοκαίρι αναμένεται η πρώτη συνάντηση ανάμεσα σε Ελληνες και Αμερικανούς αξιωματούχους με θέμα την ενίσχυση του στόλου των μεταφορικών αεροσκαφών. Κλιμάκιο που θα αποτελείται από εκπροσώπους της αμερικανικής κυβέρνησης και της κατασκευάστριας εταιρείας των C-130 Lockheed Martin θα έρθει στην Αθήνα για διαδοχικές συναντήσεις με πολιτικούς και στρατιωτικούς παράγοντες. Σύμφωνα με πληροφορίες της «Κ» στόχος των επαφών είναι να καταγραφούν με ακρίβεια οι ανάγκες της Πολεμικής Αεροπορίας αλλά και συνολικά οι απαιτήσεις των ελληνικών Ενόπλων Δυνάμεων καθώς και οι οικονομικές δυνατότητες της χώρας για να καθοριστεί το μείγμα νέων και μεταχειρισμένων αεροσκαφών. Υπενθυμίζεται ότι πριν από λίγους μήνες, η Αθήνα έστειλε στις Ηνωμένες Πολιτείες επίσημο αίτημα (LoR for P&A) ζητώντας να ενημερωθεί για τις τιμές και τη διαθεσιμότητα έξι καινούργιων μεταφορικών C-130 J, της πιο σύγχρονης εκδοχής του δημοφιλούς αεροσκάφους, καθώς και για τα δύο μεταχειρισμένα C-130 H που είναι διαθέσιμα από τα αμερικανικά πλεονάσματα. Το ελληνικό αίτημα απαντήθηκε πριν από λίγες ημέρες, με τις Ηνωμένες Πολιτείες να ενημερώνουν την Αθήνα ότι το κόστος για τα αεροσκάφη και τα παρελκόμενα ανέρχεται σε περίπου 1,5 δισ. Πηγές που έχουν γνώση της διαδικασίας, ωστόσο, διευκρινίζουν ότι το τελικό ποσό θα είναι σημαντικά μικρότερο καθώς η αμερικανική προσφορά περιλαμβάνει όλες τις διαθέσιμες υπηρεσίες για τις οποίες η Αθήνα ζήτησε ενημέρωση. Οι ίδιες πηγές εξηγούν ότι η απάντηση που έφτασε πριν από λίγες ημέρες στη ΓΔΑΕΕ περιέχει εκτός από την τιμή των αεροπλάνων, το κόστος αγοράς εξομοιωτών, την εκπαίδευση χειριστών και τεχνικών και στους δύο τύπους αεροσκαφών, τη μεταφορά των C-130 στην Ελλάδα με όλους τους δυνατούς τρόπους, την κατασκευή νέων υποδομών και υπόστεγων στην 112 Πτέρυγα Μάχης, την υποστήριξη του στόλου και τη γραμμή ανταλλακτικών αλλά και όλες τις πιθανές τροποποιήσεις για τα νεότερα C-130 J αλλά και τα C-130 H. Ανώτατες στρατιωτικές πηγές επισημαίνουν, ότι εξετάζεται το πρόγραμμα να προχωρήσει σε δύο «ταχύτητες», να εξασφαλιστούν αρχικά τα δύο μεταχειρισμένα C-130 H μέσω του EDA ώστε να ο ελληνικός στόλος μεταφορικών αεροσκαφών να πάρει μια σημαντική ανάσα και στη συνέχεια να προχωρήσει η αγορά των νέων C-130 J. Άλλωστε, οι επαφές που θα ξεκινήσουν το Φθινόπωρο θα έχουν ως απώτερο στόχο τη σύνταξη του επίσημου αιτήματος (LOR for LOA) που θα περιλαμβάνει τις τελικές διαμορφώσεις που θα επιλέξει η Αθήνα. Στόχος, σύμφωνα με πληροφορίες, είναι το αίτημα να σταλεί εντός του 2023. Ανώτατες στρατιωτικές πηγές μεταφέρουν στην «Κ» ότι αναζητούνται ακόμη όλες οι διαθέσιμες λύσεις για μεταχειρισμένα μεταφορικά αεροπλάνα από χρήστες που προχωρούν σε αντικατάσταση του στόλου των C-130 Η με J. Με τις ανάγκες της Πολεμικής Αεροπορίας να είναι ιδιαίτερα πιεστικές, ο «μαγικός» αριθμός των μεταχειρισμένων που έχουν θέσει ως στόχο οι Επιτελείς είναι ο αριθμός τέσσερα. Η άμεση προσθήκη τεσσάρων C-130 θα ανακουφίσει τον στόλο των C-130 και C-27 που πετούν αυτή τη στιγμή και σηκώνουν το βάρος των μεταφορών. Οι ίδιες πηγές τονίζουν ότι ακόμη και αν η ΕΑΒ αποδώσει το C-130 που βρίσκεται στο τελικό στάδιο υποστήριξης, ένα από αυτά που πετούν τώρα θα πρέπει να μπει στα υπόστεγα για συντήρηση, οπότε οι διαθεσιμότητες θα παραμείνουν χαμηλές. Μια ευκαιρία που είχε παρουσιαστεί λίγους μήνες μετά την καθήλωση λόγω βλάβης του C-130 που θα μετέφερε τη 2η ΕΜΑΚ από τη Θεσσαλονίκη στις σεισμόπληκτες περιοχές της Τουρκίας, φαίνεται πως χάθηκε λόγω αδράνειας της ελληνικής πλευράς. Σύμφωνα με πληροφορίες, η Ελλάδα βολιδοσκοπούσε τέσσερα μεταχειρισμένα C-130 Η σε κατάσταση άμεσης παράδοσης (Hot Transfer) τα οποία ανήκαν σε ιδιωτική εταιρεία μεταφορών. Η στρατιωτική ηγεσία έκρινε ότι μπορούσαν να ενταχθούν στο στόλο και να δώσουν λύση στο πρόβλημα των διαθεσιμοτήτων ενώ επιθεωρήθηκαν και από κλιμάκιο Ελλήνων αξιωματικών προκειμένου να διαπιστωθεί η καταλληλότητά τους. Οι ίδιες πληροφορίες αναφέρουν ότι το σχέδιο εγκαταλείφθηκε λόγω εσωτερικών διαφωνιών για λόγους που αφορούσαν στη διαδικασία που έπρεπε να ακολουθηθεί αν και είχε εξασφαλιστεί η θετική στάση των Αμερικανών. Η υπόθεση των μεταχειρισμένων C-130 πάντως, αποτελεί δύσκολη εξίσωση για τα Πεντάγωνο καθώς υπάρχουν ελάχιστα διαθέσιμα και τα αποθέματα εξαντλούνται ταχύτατα. ",False
newsbomb.gr,https://www.kathimerini.gr/society/562549690/oi-polites-na-echoyn-logo-stoys-nomoys-gia-to-perivallon/,,Οι πολίτες να έχουν λόγο στους νόμους για το περιβάλλον,2023-08-02T11:30:00+03:00,Γιάννης Ελαφρός,"Η πρόταση του WWF Eλλάς και του Οργανισμού Ανοιχτών Τεχνολογιών έχει τεθεί σε δημόσια διαβούλευση Ενα ολοκληρωμένο σχέδιο νομοθετικής πρότασης, που αποσκοπεί στην επέκταση των διαδικασιών για τη συμμετοχή των πολιτών σε όλο το φάσμα της παραγωγής και εφαρμογής των δημόσιων πολιτικών που αφορούν το περιβάλλον στην Ελλάδα, επεξεργάστηκαν από κοινού το WWF Eλλάς και ο Οργανισμός Ανοιχτών Τεχνολογιών (ΕΕΛ/ΛΑΚ). Το σχέδιο έχει τεθεί από τη Δευτέρα σε δημόσιο διάλογο για διάστημα δύο μηνών. Η τελική πρόταση θα προωθηθεί το φθινόπωρο στην κυβέρνηση. Σε μια εποχή που διευρύνεται το ενδιαφέρον για το περιβάλλον και την προστασία του, οι δύο οργανώσεις θέλουν να συμβάλουν στην άσκηση του δικαιώματος «πρόσβασης στην περιβαλλοντική πληροφορία, συμμετοχής στη λήψη αποφάσεων για το περιβάλλον και προσφυγής στη Δικαιοσύνη». Μεταξύ άλλων, το WWF και ο ΕΕΛ/ΛΑΚ προτείνουν τη δημιουργία ενός ενιαίου δικτυακού τόπου με ειδικές εφαρμογές, ο οποίος θα παρέχεται από την Αρχή Διαβούλευσης, θα είναι προσβάσιμος από όλους και όπου θα διεκπεραιώνονται όλες οι διαδικασίες συμμετοχής του κοινού στη λήψη αποφάσεων για το περιβάλλον. Για τη συμμετοχή αυτή πρέπει να υπάρχουν διασφαλίσεις και πιο συγκεκριμένα «διεύρυνση του δικαιώματος προσφυγής στη Δικαιοσύνη» και «προστασία των πολιτών από στρατηγικές αγωγές προς αποθάρρυνση της συμμετοχής του κοινού, προβλέποντας ότι κανείς δεν ευθύνεται και δεν διώκεται για σχόλιο που υπέβαλε σε διαδικασίες δημόσιων διαβουλεύσεων». Το σημείο αυτό έχει ιδιαίτερη αξία, καθώς εμφανίστηκε και στην Ελλάδα το φαινόμενο των αγωγών από εταιρείες κατά πολιτών ή δημοσιογράφων με κύριο στόχο τον εκφοβισμό (Slapp). Για την ενίσχυση της συμμετοχής του κοινού προτείνεται η γνωστοποίηση επικείμενων δημόσιων διαβουλεύσεων με δυνατότητα αποστολής αυτοματοποιημένου μηνύματος ενημέρωσης για την έναρξη της διαδικασίας σε προεπιλεγμένα θέματα, αλλά και η επέκταση των δημόσιων διαβουλεύσεων πέρα από τα σχέδια νόμων, σε πράξεις νομοθετικού περιεχομένου, τροπολογίες, προτάσεις νόμων και προτάσεις αναθεώρησης του Συντάγματος. Επίσης, προτείνεται η δυνατότητα διερευνητικής διαβούλευσης, πριν διαμορφωθεί η κυβερνητική πρόταση. Ετσι, δίνεται στους πολίτες η δυνατότητα να συμβάλουν στον καθορισμό του καλύτερου τρόπου μελλοντικής υλοποίησης ορισμένης δημόσιας πολιτικής. Σημαντικό στοιχείο της πρότασης είναι η ισχυροποίηση του ρόλου των τοπικών κοινωνιών μέσω της πρόβλεψης δεσμευτικού τοπικού δημοψηφίσματος. Επίσης, η πρόνοια για διαδικασία πρωτοβουλίας πολιτών για έκδοση κανονιστικής πράξης από τη διοίκηση. Δηλαδή, οι πολίτες να μπορούν να εισηγηθούν σε αρμόδιες αρχές τη θέσπιση ή τροποποίηση μιας απόφασης της διοίκησης. Ακόμα, το σχέδιο προβλέπει πως κάθε πολίτης θα έχει δυνατότητα να υποβάλει αίτηση για περιβαλλοντικό έλεγχο οποιουδήποτε περιστατικού θεωρεί ότι επηρεάζει δυσμενώς το περιβάλλον. Η δημόσια διαβούλευση για το συγκεκριμένο σχέδιο νομοθετικής πρότασης θα φιλοξενείται έως 30 Σεπτεμβρίου στην ειδικά διαμορφωμένη πλατφόρμα δημοσίου διαλόγου του WWF Ελλάς Ecodialogues.   ",False
newsbomb.gr,https://www.kathimerini.gr/society/562550545/i-apostoli-sto-pleyro-ton-pyrosveston-kai-pyroplikton-periochon/,,Η «Αποστολή» στο πλευρό των πυροσβεστών και πυρόπληκτων περιοχών,2023-08-02T11:28:00+03:00,Newsroom,"Στο πλευρό των πυροσβεστών που συνεχίζουν για μέρες να δίνουν μάχες με τα πύρινα μέτωπα της φωτιάς, βρέθηκε για ακόμη μία φορά ο Φιλανθρωπικός Οργανισμός «ΑΠΟΣΤΟΛΗ» της Ιεράς Αρχιεπισκοπής Αθηνών με εντολή της Διοίκησης. Στο πλευρό των πυροσβεστών που συνεχίζουν για μέρες να δίνουν μάχες με τα πύρινα μέτωπα της φωτιάς, βρέθηκε για ακόμη μία φορά ο Φιλανθρωπικός Οργανισμός «ΑΠΟΣΤΟΛΗ» της Ιεράς Αρχιεπισκοπής Αθηνών με εντολή της Διοίκησης. Επαρκείς ποσότητες εμφιαλωμένου νερού παραδόθηκαν στο Αρχηγείο Πυροσβεστικού Σώματος, Φάρος Λεωφόρος Κηφισίας στο Μαρούσι και στην Υ.ΔΙ.Π.ΥΛ. τέρμα Αττικής Οδού έξοδος Μάνδρας, Μάνδρα θέση Ξηροπήγαδο για τις ανάγκες στις συγκλονιστικές  μάχες που δίνουν με τις φλόγες οι πυροσβέστες. Την βαθιά ευγνωμοσύνη του, εκ μέρους όλων των συναδέρφων μου που αυτές τις μέρες δίνουν σκληρή μάχη, γιατί ακόμη μια φορά βρίσκεστε στο πλευρό μας και μας δείχνετε έμπρακτα τη στήριξη σας, εξέφρασε προς την «ΑΠΟΣΤΟΛΗ» ο Αρχηγός του Πυροσβεστικού Σώματος, Αντιστράτηγος κ. Γεώργιος Πουρναράς. Ο Υπαρχηγός του Πυροσβεστικού Σώματος, Αντιστράτηγος κ. Μάριος Αποστολίδης δέχθηκε στο γραφείο του, τον Υπεύθυνο Δημοσίων Σχέσεων της «ΑΠΟΣΤΟΛΗΣ» κ. Ιωάννη Πεταλά και συζήτησαν τρόπους γόνιμης σύμπραξης και συνέργειας προληπτικής προστασίας.   Στη συνέχεια έγινε ενημέρωση από Αξιωματικούς του Εθνικού Συντονιστικού Κέντρου Επιχειρήσεων και Διαχείρισης Κρίσεων (ΕΣΚΕΔΙΚ) για τον επιχειρησιακό συντονισμό στο πλαίσιο εκπλήρωσης της αποστολής του Πυροσβεστικού Σώματος. Ο κ. Πεταλάς μετέφερε τις ευλογίες του Αρχιεπισκόπου κ.κ. Ιερωνύμου στην Ηγεσία του Πυροσβεστικού Σώματος και του Υπουργείου Κλιματικής Κρίσης και Πολιτικής Προστασίας, ευχαριστώντας παράλληλα το Τμήμα Δημοσίων Σχέσεων και Εκδόσεων του Αρχηγείου Π.Σ. και προσωπικά όλους και τον καθένα ξεχωριστά για το ρόλο τους στην αντιμετώπιση καταστροφών, για την παροχή κάθε βοήθειας στην περιφρούρηση και διάσωση της ανθρώπινης ζωής και περιουσίας. Τόνοι εμφιαλωμένου νερού παραδόθηκαν στις πυρόπληκτες περιοχές του Κουβαρά και του Δήμου Ρόδου για την αντιμετώπιση των αναγκών συνανθρώπων μας. Κατόπιν ενημέρωσης και επικοινωνίας, αμέσως η «ΑΠΟΣΤΟΛΗ» με εντολή της Γενικής Διεύθυνσης κινητοποιήθηκε για να σταθεί στο πλευρό των πυροσβεστών και πυρόπληκτων περιοχών και δεν σταματά αλλά συνεχίζει αδιάκοπα σε κάθε προκύπτουσα ανάγκη δίνοντας έμπρακτα το παρόν. ",False
newsbomb.gr,https://www.kathimerini.gr/society/562550443/irakleio-agnostoi-vandalisan-ton-tafo-toy-nikoy-kazantzaki/,,Ηράκλειο: Αγνωστοι βανδάλισαν τον τάφο του Νίκου Καζαντζάκη,2023-08-02T11:16:16+03:00,Newsroom,"Η τεχνική υπηρεσία του Δήμου μέσα στην ημέρα κιόλας θα αποκαταστήσει τη ζημιά Θλίψη προκαλεί η εικόνα από το Μαρτινέγκο, στο Ηράκλειο, όπου βρίσκεται ο τάφος του μεγάλου συγγραφέα και στοχαστή Νίκου Καζαντζάκη, μετά τον βανδαλισμό από αγνώστους, οι οποίοι έσπασαν τον ξύλινο σταυρό πάνω στον τάφο. «Ο βανδαλισμός του σταυρού στον τάφο του Νίκου Καζαντζάκη δεν αποτελεί μόνο προσβολή στη μνήμη ενός μεγάλου Έλληνα συγγραφέα, είναι απρεπής συμπεριφορά προς τον πολιτισμό μας» ανέφερε στο ΑΠΕ-ΜΠΕ η η πρόεδρος του Παραρτήματος Ελλάδας της Διεθνούς Εταιρείας Φίλων Νίκου Καζαντζάκη, Κατερινα Ζωγραφιστού, η οποία συμπλήρωσε ότι είναι ντροπή και για εμάς τους ίδιους. «Ο σεβασμός στα μνημεία μας είναι υποχρέωσή μας, αλλιώς δε μας αξίζει να έχουμε ούτε παγκόσμιους συγγραφείς ούτε μνημεία». Σύμφωνα με την αντιδήμαρχο πολιτισμού του Δήμου Ηρακλείου Αριστέα Πλεύρη, η τεχνική υπηρεσία του Δήμου μέσα στην ημέρα κιόλας θα αποκαταστήσει τη ζημιά που υπέστη ο ξύλινος σταυρός στον τάφο του Νίκου Καζαντζάκη. Σημειώνεται ότι καθημερινά τον τάφο του κρητικού συγγραφέα επισκέπτεται πλήθος επισκεπτών για να τιμήσει τον μεγάλο στοχαστή, με καταγωγή από το Ηράκλειο. Πηγή: ΑΠΕ – ΜΠΕ ",False
newsbomb.gr,https://www.kathimerini.gr/society/562550275/pyrkagies-oloklirothike-i-vasiki-fasi-tis-katagrafis-zimion-sti-rodo/,,Πυρκαγιές: 6 «κόκκινα» κτίρια στη Ρόδο,2023-08-02T09:08:25+03:00,Newsroom,"Οπως αναφέρεται, πραγματοποιήθηκαν συνολικά 45 αυτοψίες και καταγραφές των πληγεισών κτιριακών εγκαταστάσεων από τα κλιμάκια, ενώ εάν απαιτηθεί θα πραγματοποιηθεί και την επόμενη περίοδο επίσκεψη στο νησί σε συνέχεια σχετικών αιτημάτων. Ολοκληρώθηκε, σύμφωνα με ανακοίνωση του υπουργείου Κλιματικής Κρίσης και Πολιτικής Προστασίας, η βασική φάση της καταγραφής ζημιών στη Ρόδο μετά τις καταστροφικές πυρκαγιές που έπληξαν το νησί το προηγούμενο χρονικό διάστημα.  Οπως αναφέρεται, πραγματοποιήθηκαν συνολικά 45 αυτοψίες και καταγραφές των πληγεισών κτιριακών εγκαταστάσεων από τα κλιμάκια, ενώ εάν απαιτηθεί θα πραγματοποιηθεί και την επόμενη περίοδο επίσκεψη στο νησί σε συνέχεια σχετικών αιτημάτων. Από την πρώτη στιγμή, στις περιοχές που υποδείχθηκαν και επετράπη η πρόσβαση, τα κλιμάκια της Γενικής Γραμματείας Αποκατάστασης Φυσικών Καταστροφών και Κρατικής Αρωγής του Υπουργείου Κλιματικής Κρίσης και Πολιτικής Προστασίας βρέθηκαν στο πεδίο και στις περιοχές που επλήγησαν από τις πυρκαγιές στη Ρόδο. Ειδικότερα, κατά τη βασική φάση των αυτοψιών και των καταγραφών πραγματοποιήθηκαν συνολικά 45 αυτοψίες και καταγραφές των πληγεισών κτιριακών εγκαταστάσεων από τα κλιμάκια, εντοπίζοντας ανά Δημοτική Ενότητα τα παρακάτω: Δημοτική Ενότητα Λινδίων, περιλαμβάνοντας τις κοινότητες Λαέρμων και Λάρδου,  7 συνολικές καταγραφές ζημιών σε κατοικίες, επαγγελματικούς χώρους, αποθήκες, στάβλους, κλπ, εκ των οποίων (α) κανένα δε χαρακτηρίζεται ως επικίνδυνο για χρήση («κόκκινο»), (β) 4 κτίρια χαρακτηρίζονται ως προσωρινά – μέχρι να επισκευαστούν – ακατάλληλα για χρήση («κίτρινα») και (γ) 3  χαρακτηρίζονται ως κατάλληλα για χρήση με ανάγκη μικρών επισκευών («πράσινα»). Δημοτική Ενότητα Νότιας Ρόδου, περιλαμβάνοντας τις κοινότητες Γενναδίου και Ασκληπιείου, 38 συνολικές καταγραφές ζημιών σε κατοικίες, επαγγελματικούς χώρους, αποθήκες, στάβλους, κλπ, εκ των οποίων (α) 6 κτίρια χαρακτηρίζονται ως επικίνδυνα για χρήση («κόκκινα»), (β) 18 χαρακτηρίζονται ως προσωρινά – μέχρι να επισκευαστούν – ακατάλληλα για χρήση («κίτρινα») και (γ) 14 χαρακτηρίζονται ως κατάλληλα για χρήση με ανάγκη μικρών επισκευών («πράσινα»). Συνολικά, λοιπόν, και μέχρι στιγμής, από τις 45 αυτοψίες και στις πυρόπληκτες περιοχές των δύο Δήμων, (α) 6 κτίρια χαρακτηρίζονται ως επικίνδυνα για χρήση («κόκκινα»), (β) 22 χαρακτηρίζονται ως προσωρινά – μέχρι να επισκευαστούν – ακατάλληλα για χρήση («κίτρινα») και (γ) 17 χαρακτηρίζονται ως κατάλληλα για χρήση με ανάγκη μικρών επισκευών («πράσινα»). Επίσης, αν και έχει ολοκληρωθεί η βασική φάση της διαδικασίας των αυτοψιών στο νησί της Ρόδου, οι υπηρεσίες της Γενικής Γραμματείας Αποκατάστασης Φυσικών Καταστροφών και Κρατικής Αρωγής, σε ένα πλαίσιο στενής συνεργασίας με τον Δήμο, αλλά και επικοινωνίας με τους πολίτες, θα δρομολογήσουν – εάν απαιτηθεί – και την επόμενη περίοδο επίσκεψη στο νησί σε συνέχεια σχετικών αιτημάτων. Σημειώνεται ότι σύμφωνα με τον υφυπουργό Κλιματικής Κρίσης και Πολιτικής Προστασίας, Αρμόδιο για την Αποκατάσταση από Φυσικές Καταστροφές και την Κρατική Αρωγή, Χρήστο Τριαντόπουλο, αναμένεται να ανοίξει μέχρι το τέλος της εβδομάδας η πλατφόρμα arogi.gov.gr για τις αιτήσεις υπαγωγής στα μέτρα στήριξης για τους πυρόπληκτους.  «Ο στόχος είναι να ανοίξει μέχρι τέλος της εβδομάδας. Το παλεύουμε να ανοίξει και σήμερα και αύριο το πρωί, αλλά υπάρχουν μια σειρά από τεχνικά ζητήματα. Ο στόχος είναι να ανοίξει σίγουρα μέχρι τέλος της εβδομάδας, αλλά εδώ το παλεύουμε με τις τεχνικές υπηρεσίες και την ΑΑΔΕ για να ανοίξει αρκετά νωρίτερα, σήμερα, αύριο», τόνισε ο κ. Τριαντόπουλος μιλώντας στην ΕΡΤ. ",False
newsbomb.gr,https://www.kathimerini.gr/society/562549615/foyntonei-to-kinima-tis-petsetas-sta-nisia/,,Φουντώνει το «κίνημα της πετσέτας» στα νησιά,2023-08-02T09:00:00+03:00,Γιώργος Λιάλιος,"Μετά τη Ρόδο και την Πάρο, οι πολίτες στη Νάξο ξεσηκώνονται οργανωμένα κατά της παράνομης κατάληψης παραλιών Τα παραδείγματα της Ρόδου και της Πάρου, όπου οι πολίτες ξεσηκώθηκαν κατά της παράνομης κατάληψης παραλιών –και γενικώς των κάθε είδους αυθαιρεσιών στον αιγιαλό– βρίσκουν ολοένα και περισσότερους μιμητές. Σε πολλές περιοχές της χώρας ομάδες πολιτών που δεν είχαν μέχρι σήμερα καμία ανάμειξη με τα κοινά οργανώνονται και αναζητούν τρόπους να ζητήσουν τη βοήθεια από το κεντρικό κράτος, καθώς σε τοπικό επίπεδο αισθάνονται αβοήθητοι. Τελευταίο παράδειγμα η Νάξος, όπου μέσα σε ελάχιστες ημέρες έγινε μια πρώτη καταγραφή των παρανομιών και ετοιμάζεται φάκελος για να σταλεί στον εισαγγελέα. Με άλλα λόγια, οι πολίτες αντικαθιστούν τις απούσες ελεγκτικές αρχές. Την αρχή έκανε τον Ιούνιο η Ρόδος με τη δημιουργία του δικτύου «Ομπρέλα», από πολίτες οι οποίοι ζητούσαν βοήθεια για να αναδείξουν το πλήθος των παρανομιών στις ακτές του νησιού. Το δίκτυο έκανε συνέντευξη Τύπου και ξεκίνησε μέσω συγκέντρωσης στοιχείων και ανακοινώσεων μια προσπάθεια να αναδείξει το θέμα στον δημόσιο διάλογο. Ακολούθησε η Πάρος. Η Κίνηση Πολιτών Πάρου προχώρησε ένα βήμα περισσότερο και έκανε μια καταγραφή της έκτασης που είχε καταληφθεί από ομπρελοκαθίσματα σε παραλίες του νησιού το προηγούμενο καλοκαίρι, αντιπαραθέτοντας τις αποφάσεις μίσθωσης του αιγιαλού. Ετσι, προέκυπτε πέραν πάσης αμφιβολίας πως σε αρκετά παραλιακά μαγαζιά του νησιού τα beach bar είχαν επεκταθεί παρανόμως από 100% έως και… 1.000%, κάποια μάλιστα χωρίς να διαθέτουν καν άδεια (βλ. «Κ» 12.7.23). Ακολούθως η Κίνηση διοργάνωσε δύο διαδοχικές Κυριακές διαδήλωση στη θάλασσα, καλώντας πολίτες να κάνουν το μπάνιο τους σε παράνομα κατειλημμένες ακτές. «Την πρώτη Κυριακή στις 23 Ιουλίου με καύσωνα μαζευτήκαμε 250 άτομα στην παραλία μικρή Σάντα Μαρία, μια εμβληματική περίπτωση καθώς η παραλία έχει καταληφθεί χωρίς άδεια», λέει ο Δαμιανός Γαβαλάς, μέλος της Κίνησης. «Την προηγούμενη Κυριακή πήγαμε στις παραλίες Μαρτσέλο και Κριό. Μαζευτήκαμε 400 άτομα όλων των ηλικιών, από παιδιά έως ηλικιωμένους. Μοιράσαμε φυλλάδια στους λουόμενους, τους ενημερώσαμε για τις παρανομίες των beach bar, ότι δεν αποδίδουν ούτε ένα ευρώ στο κράτος. Τώρα ζητήσαμε να συγκληθεί έκτακτο δημοτικό συμβούλιο για το θέμα – θέλουμε η επόμενη διαμαρτυρία να γίνει στον δήμο». Η πιο ενδιαφέρουσα στιγμή των δύο διαμαρτυριών ήταν για τον κ. Γαβαλά η συνάντηση με τους ιδιοκτήτες των παράνομων παραλιακών μπαρ. «Στη μικρή Σάντα Μαρία συναντήσαμε τον έναν από τους δύο επιχειρηματίες και μας είπε πολύ κυνικά, το ξέρω ότι είμαι παράνομος, καλέστε την αστυνομία. Την καλέσαμε και τον συνέλαβαν, όπως και τον ιδιοκτήτη του δεύτερου παράνομου μπαρ, όμως τα καταστήματα λειτουργούν ακόμα. Στην παραλία του Κριού, ο ιδιοκτήτης του παράνομου μπαρ παραδέχθηκε ότι δεν έχει παραχωρητήριο – είπε ότι το θεωρεί άδικο που δεν του έδωσαν και μας είπε πως υπέβαλε ένσταση και αν δεν γίνει δεκτή θα τα μαζέψει. Γενικώς ο καθένας κάνει ό,τι θέλει, ο δήμος λέει ότι δεν είναι υπεύθυνος, δεν έχει κάνει ούτε έναν έλεγχο τα τελευταία δύο χρόνια στις παραχωρημένες παραλίες. Οπότε το μόνο που μπορούμε να κάνουμε ως πολίτες είναι να δηλώνουμε την αγανάκτησή μας και να ελπίζουμε ότι θα προκαλέσουμε κάποια αντίδραση». Μόλις πριν από δύο εβδομάδες γεννήθηκε ένα ανάλογο κίνημα στη Νάξο. «Στις 16 Ιουλίου μια κάτοικος του νησιού, η κ. Μαρκέλλα Χένσλεϋ, μέσα στην αγανάκτησή της για αυτό που συνέβαινε αποφάσισε να φτιάξει μια ομάδα στο Facebook με τίτλο Κίνηση “Σώστε τις παραλίες της Νάξου”. Επικοινώνησα μαζί της, όπως και αρκετοί ακόμα, συναντηθήκαμε και αναζητήσαμε τρόπο δράσης, έχοντας μπροστά μας και το παράδειγμα της Πάρου», λέει η Ελένη Ανδριανοπούλου, μέλος της κίνησης. «Η ανταπόκριση ήταν καταπληκτική! Μέσα σε λίγες ημέρες η ομάδα συγκέντρωσε περισσότερα από 3.500 μέλη. Συντάξαμε μια ανοιχτή επιστολή, την οποία υπέγραψαν περισσότερα από 1.500 άτομα, την οποία θα στείλουμε στον εισαγγελέα και στις Αρχές. Παράλληλα, ξεκινήσαμε καταγραφή με drone της κατάστασης σε βασικές παραλίες, προκειμένου να τη συγκρίνουμε με τις αποφάσεις παραχώρησης και να αποκαλύψουμε την παρανομία». Μέσα σε ελάχιστες μέρες οι Ναξιώτες έκαναν μια πρώτη καταγραφή των αυθαιρεσιών και ετοιμάζουν φάκελο για τον εισαγγελέα, καλύπτοντας έτσι το «κενό» των ελεγκτικών αρχών. Σύμφωνα με την κ. Ανδριανοπούλου, οι παρανομίες στις ακτές της Νάξου δεν περιορίζονται στην «επέκταση» των ομπρελοκαθισμάτων. «Ζητάμε άμεση παρέμβαση όλων των αρμόδιων αρχών. Σε πολλές παραλίες του νησιού υπάρχουν πολλαπλές παραβάσεις που δεν αφορούν μόνο την καταστρατήγηση των παραχωρήσεων. Υπάρχουν περιβαλλοντικές, πολεοδομικές, υγειονομικές παραβάσεις. Εξέδρες, πέργκολες, καλώδια μέσα στην άμμο, πάσσαλοι, τσιμέντα, ξύλα, τα πάντα όλα. Γίνονται εκβραχισμοί, ισοπεδώνονται αμμοθίνες, γίνονται αμμοληψίες. Αντί να προστατεύσουμε το νησί μας, συντελείται μπροστά στα μάτια μας μια φοβερή καταστροφή». Την ανησυχία κατοίκων και φίλων της Νάξου επιτείνουν οι απόψεις επιστημόνων, που προειδοποιούν για τις συνέπειες της απληστίας. Οπως η γεωλόγος Νίκη Ευελπίδου, η οποία πραγματοποιεί έρευνα στο νησί από το 1997 και διαπίστωσε πρόσφατα ότι κάποιοι είχαν αφαιρέσει πλάκες από τη θάλασσα στην παραλία Πλάκα, με αποτέλεσμα στο σημείο η ακτή να υποχωρήσει. «Αυτές οι πλάκες, που επιστημονικά ονομάζονται ακτόλιθοι, είναι πολύ σημαντικό να είναι εκεί γιατί συγκρατούν την παράκτια διάβρωση. Κατά καιρούς, όλο και κάποιος ιδιώτης αφαιρεί κάτι, για να διευκολύνει την είσοδο των πελατών του στη θάλασσα», λέει στην «Κ» η κ. Ευελπίδου. «Αυτό όμως θα έχει ως αποτέλεσμα την επιτάχυνση της διάβρωσης. Ηδη από το σημείο που αφαιρέθηκε πλάκα, η αμμουδιά έχει περιοριστεί μέσα σε μερικούς μήνες! Με αυτά που κάνουν, στο τέλος θα χαθεί η παραλία». «Είναι άγριο αυτό που συμβαίνει στη Νάξο», καταλήγει η κ. Ανδριανοπούλου. «Από τη μια η καταστροφή, από την άλλη η απληστία – τις προάλλες έδιωξαν μια μεγάλη γυναίκα που πήγε να αφήσει κάτω την πετσέτα της για να μπει στη θάλασσα εκεί που είχε ξαπλώστρες. Η κοινωνία αρχίζει να συνειδητοποιεί ότι η κατάσταση “πιάνει πάτο” και γι’ αυτό ξεσηκώνεται. Κάτι που δεν συνέβαινε μέχρι σήμερα, εδώ όλοι είμαστε συγγενείς και φίλοι, δεν έχουμε πολλά εξωτερικά συμφέροντα. Ομως η κατάσταση στις παραλίες δεν ήταν ποτέ μέχρι σήμερα έτσι». Περισσότερο από τέσσερα χρόνια χρειάστηκε ο Δήμος Σερίφου και η Εταιρεία Φίλων Πολιτιστικής Κληρονομιάς και Περιβάλλοντος «Η Σέριφος» για να «κλείσουν» ένα παράνομο beach bar στην παραλία Γάνωμα (Saan Eco Rest. Beach House). Η υπόθεση θυμίζει πολύ τη «μεθοδολογία» της Μυκόνου, καθώς η πλευρά της επιχείρησης χρησιμοποίησε διάφορους ελιγμούς, για να παρατείνει όσο μπορούσε τη λειτουργία, κάτι που προκάλεσε τελικά και την παρέμβαση εισαγγελέα. Οπως αναφέρει στην «Κ» ο πρόεδρος της Εταιρείας «Η Σέριφος» Νίκος Χαιρετάς, η επιχείρηση μίσθωσε ένα παράκτιο (μη άρτιο και «τυφλό», δηλαδή χωρίς δρόμο) οικόπεδο με ένα παράνομο ασκεπές κτίσμα 40 τ.μ. (της δεκαετίας του ’90) και το μεταμόρφωσε σε beach bar δεκαπλάσιας έκτασης. Μάλιστα επιχείρησε να νομιμοποιήσει τις παράνομες επεκτάσεις και την αλλαγή χρήσης – κάτι που δεν επιτρέπεται από το προεδρικό διάταγμα για το νησί. Η επιχείρηση πήρε άδεια από το υπουργείο Τουρισμού (ως τουριστική επιχείρηση με καφέ) και μόλις διατάχτηκε η σφράγισή του, αναίρεσε την άδεια και εξέδωσε γνωστοποίηση λειτουργίας στον δήμο (ως κατάστημα υγειονομικού ενδιαφέροντος). Πριν από λίγες ημέρες το δημοτικό συμβούλιο αποφάσισε τη σφράγιση του καταστήματος και όταν αυτή πραγματοποιούνταν ενώπιον του δημάρχου Κωνσταντίνου Ρεβίνθη, ο εκπρόσωπος της επιχείρησης μήνυσε τον δήμαρχο και η αστυνομία τον οδήγησε στο αυτόφωρο, παρότι αυτό απαγορεύεται. Μετά η επιχείρηση παραβίασε τη σφράγιση, η οποία επαναλήφθηκε τρεις φορές. «Μέχρι τις 29 Ιουλίου το κατάστημα άνοιγε παράνομα και ξανασφραγιζόταν», λέει ο κ. Ρεβίνθης. «Επί τέσσερα χρόνια ζούμε εξωφρενικές καταστάσεις στο νησί, να μην μπορούμε να κλείσουμε ένα παράνομο μαγαζί, η πολεοδομία (σ.σ. Μήλου) και η κτηματική υπηρεσία να είναι ανύπαρκτες, να μην εφαρμόζονται οι αποφάσεις του δικαστηρίου και όταν ο δήμαρχος τις εφαρμόζει να καταλήγει στη φυλακή. Δεν μπορούσαμε όμως να το επιτρέψουμε, γιατί αλλιώς θα δίναμε το μήνυμα ότι στη Σέριφο ισχύει ο νόμος του Φαρ Ουέστ, ότι όποιος θέλει έρχεται και κάνει κάτι παράνομο εδώ και θα είναι μια χαρά». Της Ιωάννας Μάνδρου Εισαγγελική παρέμβαση για τις παρανομίες που καταγγέλλονται σε νησιά, με την κατάληψη παραλιών ή με τη συνέχιση λειτουργίας καταστημάτων που έχουν σφραγιστεί, σημειώθηκε με πρωτοβουλία της νέας εισαγγελέως του Αρείου Πάγου, Γεωργίας Αδειλίνη. Η νέα επικεφαλής της Εισαγγελίας του ανωτάτου δικαστηρίου παρενέβη για δύο περιπτώσεις που αφορούν πρωτίστως την Πάρο, όπου υπάρχουν καταγγελίες και κινητοποιήσεις πολιτών για παράνομη κατάληψη παραλιών σε πολλά σημεία της ακτογραμμής του νησιού, με την τοποθέτηση ξαπλώστρας και ομπρέλας και την παρεμπόδιση των κατοίκων, οι οποίοι, όπως καταγγέλλουν, δεν έχουν ελεύθερη πρόσβαση. Η κ. Αδειλίνη ζητεί εγγράφως με την παραγγελία της από τις αρμόδιες κατά τόπους εισαγγελικές αρχές (Εισαγγελία Σύρου) την αυστηρή τήρηση του νόμου και επαναλαμβάνει πρόσφατη εγκύκλιο για την ανάγκη ελεύθερης πρόσβασης των πολιτών σε παραλίες, που είχε εκδοθεί από τον αντεισαγγελέα του Αρείου Πάγου Παναγιώτη Παναγιωτόπουλο τον περασμένο Μάιο. Η κ. Αδειλίνη στην παραγγελία της προς την εισαγγελέα Πρωτοδικών Σύρου Ολυμπία Λαμπροπούλου, ειδικότερα, αναφέρει: «Ως προς τις καταγγελίες που αναφέρονται σε κατάληψη τμημάτων του αιγιαλού στην Πάρο, χωρίς τις προϋποθέσεις του νόμου και την παρεμπόδιση της ελεύθερης πρόσβασης του κοινού στις παραλίες, σας υπενθυμίζουμε τη με αριθμό 10/4-5-2023 εγκύκλιό μας και παρακαλούμε για την πιστή εφαρμογή της». Επίσης, εισαγγελική παρέμβαση σημειώθηκε και για κατάστημα στη Σέριφο. Ειδικότερα, ο δήμαρχος Σερίφου Κωνσταντίνος Ρεβίνθης σφράγισε επιχείρηση beach bar η οποία, όπως τονίζεται, λειτουργεί παράνομα. Ειδικότερα, ο δήμαρχος Σερίφου σε δήλωσή του είχε υπογραμμίσει: «Η επιχείρηση λειτουργεί παράνομα, με αυθαίρετα κτίσματα και χωρίς άδεια χρήσης παραλίας. Προχωράς ως δήμος σε σφράγιση του καταστήματος και το βλέπεις ξανά ανοιχτό και κάποιες δημόσιες υπηρεσίες βρίσκονται σε παρατεταμένες διακοπές. Εμείς θα κάνουμε το χρέος μας για το νησί, πάντα απέναντι στα συμφέροντα». Η εισαγγελέας του Αρείου Πάγου, στην παραγγελία της προς την εισαγγελέα Πρωτοδικών Σύρου αναφορικά με τη Σέριφο, αναφέρει: «Σας αποστέλλουμε δημοσιεύματα του ηλεκτρονικού Τύπου προκειμένου να διερευνήσετε τις αναφερόμενες σ’ αυτά καταγγελίες του δημάρχου Σερίφου για τη συνέχιση, με την ανοχή των αρμόδιων υπηρεσιών, λειτουργίας επιχείρησης, το κατάστημα της οποίας είχε σφραγιστεί, προς διακρίβωση τυχόν αυτεπαγγέλτως διωκομένων αξιοποίνων πράξεων». Σημειώνεται ότι από την άνοιξη οι εισαγγελικές αρχές έχουν ξεκινήσει μια προσπάθεια συμμαζέματος εξόφθαλμων παρανομιών σε νησιά, όπου αυθαίρετες κατασκευές και καταλήψεις αιγιαλού αποτελούν συνήθη φαινόμενα, προκειμένου να εφαρμοστεί, έστω και στοιχειωδώς, ο νόμος. Πάντως, τα προβλήματα με τις παραλίες, όχι μόνον στις νησιωτικές περιοχές, παρουσιάζουν τα τελευταία χρόνια ένταση, χωρίς οι αρμόδιες αρχές να ευαισθητοποιούνται. ",True
newsbomb.gr,https://www.kathimerini.gr/society/562550239/nea-ionia-fotia-se-diamerisma-megali-kinitopoiisi-tis-pyrosvestikis/,,Νέα Ιωνία: Υπό έλεγχο η φωτιά που ξέσπασε σε διαμέρισμα,2023-08-02T08:35:09+03:00,Newsroom,"Φωτιά ξέσπασε περίπου στις 8 το πρωί της Τετάρτης 2 Αυγούστου, σε διαμέρισμα 1oυ ορόφου, επί της οδού Παλαιών Πατρών Γερμανών στη Νέα Ιωνία Αττικής.  Φωτιά ξέσπασε περίπου στις 8 το πρωί της Τετάρτης 2 Αυγούστου, σε διαμέρισμα 1oυ ορόφου, επί της οδού Παλαιών Πατρών Γερμανών στη Νέα Ιωνία Αττικής.  Σύμφωνα με πληροφορίες της ΕΡΤ, ήταν άμεση η κινητοποίηση της Πυροσβεστικής, ενώ για την κατάσβεσή της επιχείρησαν 18 πυροσβέστες με 5 οχήματα και ειδικό κλιμακοφόρο όχημα. Οι ίδιες πληροφορίες αναφέρουν ότι έγιναν έλεγχοι για τυχόν εγκλωβισμένους. Λίγη ώρα αργότερα, η φωτιά τέθηκε υπό έλεγχο.  Πηγή: ΕΡΤ ",False
newsbomb.gr,https://www.kathimerini.gr/society/562549678/i-apologia-manifesto-toy-vomvisti-tis-masonikis-stoas/,,Η απολογία – μανιφέστο του βομβιστή της Μασονικής Στοάς,2023-08-02T08:02:29+03:00,Γιάννης Σουλιώτης,"«Αναφορικά µε την απόφασή μου για το χτύπημα στη Μασονική Στοά στην οδό Σουρμελή έχει να κάνει με την προσπάθεια της κυβέρνησης να οδηγήσει τη χώρα σε περιπέτειες, με τον κίνδυνο απώλειας της εθνικής κυριαρχίας στο Δικαστήριο της Χάγης. Η απόφαση αυτή έχει υπαγορευτεί, με βάση δηλώσεις του δημοσιογράφου κυρίου Κ…, από τη Μυστική Λέσχη Αθηνών». Σε μανιφέστο παραπέμπει η απολογία του 61χρονου Γ.Λ., ο οποίος συνελήφθη την περασμένη εβδομάδα κατηγορούμενος για εμπρηστικές επιθέσεις και απόπειρες επιθέσεων στο κτίριο της Μεγάλης Στοάς της Ελλάδος, τη Διεύθυνση Δευτεροβάθμιας Εκπαίδευσης και το Ειρηνοδικείο Κορωπίου. Ο 61χρονος το πρωί της περασμένης Τρίτης προσήχθη στα γραφεία της Υποδιεύθυνσης Κρατικής Ασφάλειας, όπου ανακρινόμενος ομολόγησε τις πράξεις του αποκαλύπτοντας τα κίνητρά του. «Οι προτροπές μου είναι προς την υπεράσπιση των ηθικών αρχών – αξιών που έχουν να κάνουν με το τρίπτυχο Πατρίδας, Θρησκείας και Οικογένειας. Αν αυτά καταπατούνται παράνομα και αντισυνταγματικά από τις ίδιες τις αρχές εξουσίας, τότε οφείλουμε και έχουμε το δικαίωμα και την υποχρέωση να αντιστεκόμαστε με κάθε μέσο προκειμένου να υπερασπιστούμε αυτές τις αρχές», κατέθεσε ενώπιον των αστυνομικών. Παλαιότερα αποπειράθηκε να πυρπολήσει τα γραφεία της Διεύθυνσης Δευτεροβάθμιας Εκπαίδευσης Ανατολικής Αττικής και στη συνέχεια έβαλε φωτιά στην είσοδο του Ειρηνοδικείου στο Κορωπί. Αντίστοιχο είναι το περιεχόμενο της απολογίας του την Παρασκευή και ενώπιον του ανακριτή, ο οποίος και αποφάσισε την προφυλάκισή του. «Τα στοιχεία της προσωπικότητάς του θα αξιολογηθούν ενδελεχώς και θα συνεκτιμηθούν στην πορεία της υπόθεσης», σχολίασε στην «Κ» ο συνήγορός του Κωνσταντίνος Δημόπουλος. Η δράση του 61χρονου ξεκίνησε τα ξημερώματα της 2ας Μαρτίου. Αποπειράθηκε να πυρπολήσει τα γραφεία της Διεύθυνσης Δευτεροβάθμιας Εκπαίδευσης Ανατολικής Αττικής χρησιμοποιώντας εύφλεκτο υγρό και στη συνέχεια πυροδότησε εμπρηστικό μηχανισμό στην είσοδο του Ειρηνοδικείου στο Κορωπί. Το αποτέλεσμα ήταν να προκληθούν υλικές ζημιές στην πρόσοψη του κτιρίου. Για την πρώτη από τις δύο ενέργειες ο συλληφθείς ανέφερε στην προανακριτική του απολογία τα εξής: «Πήρα την απόφαση να κάνω αυτή τη συμβολική ενέργεια λόγω του διεφθαρμένου συστήματος εκπαίδευσης που έχει επιβληθεί στα ελληνικά σχολεία και ειδικότερα στο συγκεκριμένο κτίριο, επειδή είχα δεχθεί τον εμπαιγμό από τον διευθυντή σε ό,τι αφορά την παραβίαση ελευθερίας και προσωπικών δεδομένων που είχε υποστεί η κόρη μου από το παράνομο ερωτηματολόγιο το έτος 2019». Εκείνη η ενέργεια δεν ολοκληρώθηκε καθώς οι κινήσεις του φερόμενου ως δράστη έγιναν αντιληπτές από περίοικο. Ο 61χρονος αποχώρησε και κατευθύνθηκε στο κτίριο του Ειρηνοδικείου όπου πυροδότησε αυτοσχέδιο μηχανισμό με παιδικά πυροτεχνήματα. «Ο λόγος για τον οποίο επέλεξα αυτόν τον στόχο ήταν να διαμαρτυρηθώ για τις απαράδεκτες αποφάσεις του δικαστηρίου Χανίων, που αφορούσαν στην αθώωση νηπιαγωγών για το παράνομο μάθημα γενετικών οργάνων που έκαναν στα νήπια και την επίσης απαράδεκτη και εκτός κάθε νόμιμης διαδικασίας απόφαση καταδίκης του πατέρα που είχε κάνει μήνυση στις νηπιαγωγούς», ανέφερε ο 61χρονος για την απόφασή του να πραγματοποιήσει βομβιστική επίθεση στο κτίριο του Ειρηνοδικείου. Οι αστυνομικοί της Υποδιεύθυνσης Κρατικής Ασφάλειας κατάφεραν να φτάσουν στα ίχνη του 61χρονου από βίντεο καμερών ασφαλείας που κατέγραψαν τις κινήσεις του. Σε επίσημα δικαστικά έγγραφα αναφέρεται χαρακτηριστικά ότι οι αστυνομικοί διέκριναν το αυτοκίνητό του, ένα πράσινο Opel, να κινείται κοντά στα σημεία όπου έλαβαν χώρα οι επιθέσεις και οι απόπειρες επιθέσεων αρχής γενομένης από τη βομβιστική επίθεση στη μασονική στοά στο κέντρο της Αθήνας. Ο 61χρονος διατηρούσε blog με ακροδεξιό περιεχόμενο στο οποίο μάλιστα σχολίασε θετικά την επίθεση στη Μεγάλη Στοά. «Η μασονία και η σατανική διακυβέρνηση της Ελλάδος οδηγήθηκε στο αδιέξοδο της προδοσίας του Αιγαίου. Η εκδίκηση του Ιωάννη Καποδίστρια στους Μασόνους δολοφόνους του. Το σηματοδοτεί η πρώτη παγκοσμίως βομβιστική επίθεση σε μασονική στοά», αναφερόταν στον τίτλο του δημοσιεύματος που ανάρτησε στις 18 Ιουλίου στο blog του ο 61χρονος. Ο συλληφθείς διώκεται για εμπρησμούς, φθορά ξένης περιουσίας καθώς και παράβαση του νόμου περί όπλων και εκρηκτικών. Στο σπίτι του στον Ωρωπό εξάλλου βρέθηκαν έτοιμοι προς χρήση εμπρηστικοί μηχανισμοί και εκρηκτικές ύλες. ",True
newsbomb.gr,https://www.kathimerini.gr/world/562550158/nychta-mageias-me-tin-proti-yperpanselino-toy-aygoystoy/,,Νύχτα μαγείας με την – πρώτη – υπερπανσέληνο του Αυγούστου,2023-08-02T08:01:58+03:00,Newsroom,"Ο φετινός Αύγουστος μας επιφυλάσσει και δεύτερη πανσέληνο, και αυτή υπερπανσέληνο, στις 31 Αυγούστου. Με μία μαγική υπερπανσέληνο υποδέχτηκε τον μήνα Αύγουστο η ανθρωπότητα.  Η πανσέληνος της πρωτομηνιάς, ή «Πανσέληνος του Οξύρρυγχου» προς τιμήν των ιθαγενών Αμερικανών που ψάρευαν τους οξύρρυγχους σε μεγάλες ποσότητες τον Αύγουστο στις λίμνες της βόρειας Αμερικής, ήταν η  δεύτερη από τις τέσσερις του καλοκαιριού του 2023.  Ανάμεσα στις δύο πανσελήνους του Αυγούστου θα υπάρξει η νέα Σελήνη στις 16 Αυγούστου που και αυτή θα έχει κάτι το ιδιαίτερο: θα είναι μια νέα μικρο-Σελήνη, δηλαδή η νέα Σελήνη θα συμβεί κοντά στο πιο απομακρυσμένο σημείο της από τη Γη, το απόγειο.   Ο φετινός Αύγουστος μας επιφυλάσσει και δεύτερη πανσέληνο, και αυτή υπερπανσέληνο, στις 31 Αυγούστου. Καθώς θα είναι η δεύτερη πανσέληνος που θα συμβεί τον ίδιο μήνα ονομάζεται και «Μπλε Φεγγάρι». Χαρακτηριστικό είναι το γεγονός ότι ταυτόχρονα υπερπανσέληνο και μπλε φεγγάρι είχαμε ξανά τον Δεκέμβριο του 2009 και η επόμενη φορά θα συμβεί σε εννιά χρόνια, τον Αύγουστο του 2032. Η υπερπανσέληνος του Μπλε Φεγγαριού θα ανατείλει στην Αθήνα στις 8.31 μ.μ. Ο κρατήρας Πλάτων στην επιφάνεια της Σελήνης όπως αποτυπώθηκε από τη Ρόντα της Ισπανίας – Φωτ.: Reuters Πάνω από το «ηφαίστειο» στο Πάρκο ψυχαγωγίας Μίντγουέι Σπίντγουεϊ του Ντελαγουέρ – Φωτ.: Reuters ",True
newsbomb.gr,https://www.kathimerini.gr/society/562549666/pyrkagies-487-000-stremmata-kaikan-stis-17-30-ioylioy/,,Πυρκαγιές: 487.000 στρέμματα κάηκαν στις 17-30 Ιουλίου,2023-08-02T07:39:42+03:00,Ηλιάνα Μάγρα,"Από την αρχή της χρονιάς έχουν γίνει στάχτη 530.000 στρέμματα – Πιο καταστροφική η φωτιά στη Ρόδο, έπειτα αυτή στα Δερβενοχώρια Περισσότερα από 487.000 στρέμματα κάηκαν στην Ελλάδα από τις 17 μέχρι τις 30 Ιουλίου, σύμφωνα με την Υπηρεσία Ταχείας Χαρτογράφησης του προγράμματος Copernicus της Ευρωπαϊκής Ενωσης. Οι καμένες εκτάσεις είναι αποτέλεσμα των επτά μεγάλων πυρκαγιών που ξέσπασαν στη χώρα το δεύτερο μισό του Ιουλίου, εξαιτίας των οποίων έχουν δυνητικά επηρεαστεί περίπου 6.300 άτομα σε διαφορετικές περιοχές της Ελλάδας, σύμφωνα με στοιχεία της υπηρεσίας. Πιο συγκεκριμένα, και με βάση πάντα τα ίδια στοιχεία, η πυρκαγιά της Ρόδου έκαψε τα περισσότερα στρέμματα – 177.735. Η δεύτερη πιο καταστροφική πυρκαγιά, όσον αφορά τα καμένα εδάφη, ήταν αυτή στη δασική έκταση του Πανάκτου Βοιωτίας στα Δερβενοχώρια, όπου κάηκαν 117.087 στρέμματα. Η πυρκαγιά της Θεσσαλίας, η οποία ξεκίνησε στις 26 Ιουλίου στη Μαγνησία, άφησε πίσω της 82.642 καμένα στρέμματα, ενώ η πυρκαγιά στον Κουβαρά Αττικής έκανε στάχτη 38.692 στρέμματα. Στην Κέρκυρα, κάηκαν 21.771 στρέμματα, στην Κάρυστο 19.683, στο Αίγιο 17.721, και στην Ισθμία Κορινθίας, όπου ξέσπασε φωτιά στις 17 Ιουλίου, 11.962 στρέμματα. Ταυτόχρονα, σύμφωνα με στοιχεία του Ευρωπαϊκού Παρατηρητηρίου για Δασικές Πυρκαγιές, από την αρχή της χρονιάς έχουν καεί περισσότερα από 530.000 στρέμματα στην Ελλάδα. Από προχθές μέχρι χθες το απόγευμα, εκδηλώθηκαν 44 δασικές πυρκαγιές, σύμφωνα με ενημέρωση του Πυροσβεστικού Σώματος, με τις πιο σημαντικές στο Δρυόφυτο Αρτας και στο Ρουπάκι Ασπροπύργου Αττικής.   ",False
newsbomb.gr,https://www.kathimerini.gr/society/562549669/ios-toy-dyt-neiloy-apeilei-treis-perifereies/,,Ιός του Δυτ. Νείλου: Απειλεί τρεις περιφέρειες,2023-08-02T07:22:02+03:00,Πέννυ Μπουλούτζα,"Εχουν καταγραφεί ήδη 11 περιστατικά, δύο ηλικιωμένοι έχασαν τη ζωή τους Οκτώ νέα κρούσματα λοίμωξης από τον ιό του Δυτικού Νείλου και δύο θάνατοι ασθενών καταγράφηκαν την τελευταία εβδομάδα στη χώρα μας, υπενθυμίζοντας ότι το τσίμπημα και από το κοινό κουνούπι εγκυμονεί κινδύνους. Το φετινό καλοκαίρι, –έως και χθες–, έχουν διαγνωσθεί και δηλωθεί στον Εθνικό Οργανισμό Δημόσιας Υγείας συνολικά 11 περιστατικά, εκ των οποίων τα δέκα ήταν πιο σοβαρά αφού παρουσίασαν εκδηλώσεις από το κεντρικό νευρικό σύστημα (εγκεφαλίτιδα, μηνιγγίτιδα, οξεία χαλαρή παράλυση). Μέχρι χθες ένας ασθενής που είχε προσβληθεί από τον ιό παρέμενε νοσηλευόμενος σε Μονάδα Εντατικής Θεραπείας, δύο ασθενείς νοσηλεύονταν σε κλινικές εκτός ΜΕΘ και έξι είχαν λάβει εξιτήρια. Δύο ασθενείς, ηλικίας άνω των 81 ετών, κατέληξαν. Η Ελλάδα είναι μία από τις τρεις χώρες της Ευρωπαϊκής Ενωσης στις οποίες είχαν καταγραφεί έως και τις 26 Ιουλίου περιστατικά μόλυνσης από τον ιό σε άνθρωπο. Οι άλλες χώρες είναι η Ιταλία και η Ουγγαρία. Με βάση τα περιστατικά που έχουν καταγραφεί και τον τόπο όπου βρίσκονταν όταν εκτέθηκαν στον ιό, εκτιμάται ότι οι περιοχές που χαρακτηρίζονται «επηρεαζόμενες από νοσήματα που μεταδίδονται με διαβιβαστές (κουνούπια)» είναι ο Δήμος Ηράκλειας Σερρών, ο Δήμος Νέστου Καβάλας, οι Δήμοι Καρδίτσας, Παλαμά, Μουζακίου Καρδίτσας, οι Δήμοι Πέλλας και Σκύδρας Πέλλας, οι Δήμοι Βέροιας, Αλεξάνδρειας και Νάουσας, Ημαθίας, ο Δήμος Λαρισαίων και οι Δήμοι Αβδήρων, Τοπείρου, Ξάνθης. Η εμφάνιση για άλλο ένα καλοκαίρι των περιστατικών λοίμωξης από τον ιό του Δυτικού Νείλου επηρεάζει άμεσα και την αιμοδοσία στις επηρεαζόμενες περιοχές, καθώς σε πολύ μικρό αριθμό περιπτώσεων έχει αναφερθεί μετάδοση του ιού και από μετάγγιση αίματος. Σύμφωνα με τις οδηγίες που εξέδωσε το Εθνικό Κέντρο Αιμοδοσίας, τα άτομα που είτε ζουν είτε εργάζονται, ή έχουν επισκεφθεί (με τουλάχιστον μία διανυκτέρευση) τις περιοχές, αποκλείονται από την αιμοδοσία έως και 28 ημέρες μετά την αποχώρησή τους από αυτές. Σε Θεσσαλία και Βόρεια Ελλάδα οι έως τώρα μολύνσεις – Μέτρα αποφυγής των κουνουπιών συστήνουν οι ειδικοί. Για τη φετινή περίοδο «κυκλοφορίας» του ιού και κυρίως των διαβιβαστών του, ο πρώτος ασθενής με τη λοίμωξη, που καταγράφηκε και δηλώθηκε στον ΕΟΔΥ, εμφάνισε τα πρώτα συμπτώματα στις 5 Ιουλίου. Με βάση την εμπειρία από τα τρία έτη κατά τα οποία καταγράφηκε ο μεγαλύτερος αριθμός δηλωθέντων κρουσμάτων (2010, 2018 και 2022) στη χώρα μας, η κορύφωση των μολύνσεων παρατηρείται τον Αύγουστο, ενώ παραμένει υψηλός ο κίνδυνος και τον Σεπτέμβριο. Είναι ενδεικτικό ότι πέρυσι καταγράφηκαν 286 περιστατικά, εκ των οποίων 184 με εκδηλώσεις από το κεντρικό νευρικό σύστημα, και 33 θάνατοι. Το πρώτο καταγεγραμμένο περιστατικό της περιόδου 2022 ανέφερε έναρξη συμπτωμάτων στις 23 Ιουνίου και το τελευταίο διαγνωσθέν περιστατικό είχε θετικό εργαστηριακό έλεγχο στις 20 Οκτωβρίου. Υπενθυμίζεται ότι ο ιός του Δυτικού Νείλου μεταδίδεται κυρίως από το τσίμπημα μολυσμένων κουνουπιών (έχουν μολυνθεί από μολυσμένα πτηνά), που σημαίνει ότι η νόσος μπορεί να προληφθεί με την εφαρμογή των γνωστών μέτρων προστασίας από τα κουνούπια. Σύμφωνα με τους ειδικούς του ΕΟΔΥ, το 80% των ατόμων που θα μολυνθούν δεν εκδηλώνουν συμπτώματα. Περίπου 20% μπορεί να εκδηλώσουν συμπτώματα όπως πυρετό, πονοκέφαλο, γενικευμένη αδυναμία και πόνους στους μυς και στις αρθρώσεις (εικόνα γριπώδους συνδρομής), ή και συμπτώματα από το γαστρεντερικό. Λιγότερο από το 1% αναπτύσσει τη σοβαρή μορφή της νόσου, με συμπτώματα που περιλαμβάνουν πυρετό, πονοκέφαλο, δυσκαμψία αυχένα, σύγχυση / διαταραχές επιπέδου συνείδησης, λήθαργος, ανορεξία, ρίγος, αίσθημα ζάλης, αστάθεια. Σύμφωνα άλλωστε με τους ειδικούς του ΕΟΔΥ, σε κάθε κρούσμα λοίμωξης από τον ιό του Δυτικού Νείλου με προσβολή του κεντρικού νευρικού συστήματος αντιστοιχούν 140 άτομα που έχουν μολυνθεί αλλά είτε έχουν ήπια συμπτωματολογία, είτε είναι ασυμπτωματικοί. Ατομα μεγαλύτερης ηλικίας (άνω των 50 ετών) κινδυνεύουν περισσότερο να αρρωστήσουν σοβαρά, καθώς και άτομα με χρόνια υποκείμενα νοσήματα ή σε ανοσοκαταστολή. Μετά το τσίμπημα του μολυσμένου κουνουπιού μεσολαβούν συνήθως 2 έως και 14 ημέρες μέχρι την εμφάνιση των συμπτωμάτων. ",False
newsbomb.gr,https://www.kathimerini.gr/society/562549651/nea-agchialos-ta-prota-eyrimata-tis-ede/,,Νέα Αγχίαλος: Τα πρώτα ευρήματα της ΕΔΕ,2023-08-02T06:55:44+03:00,Βασίλης Νέδος,"Οι καταθέσεις για τα μέτρα πυρασφάλειας και την αποθήκευση οπλισμού και τα στοιχεία της αυτοψίας πυροτεχνουργών Ολοκληρώθηκε χθες ο γύρος καταθέσεων στελεχών των Ενόπλων Δυνάμεων ο οποίος ήταν απαραίτητος προκειμένου να καταρτιστεί το πόρισμα της Ενορκης Διοικητικής Εξέτασης (ΕΔΕ) για την καταστροφή στην αποθήκη πυρομαχικών της 111ης Πτέρυγας Μάχης, που αποφασίστηκε από τον υπουργό Εθνικής Αμυνας Νίκο Δένδια. Το πόρισμα συμπληρώνεται από στοιχεία που προέκυψαν στην αυτοψία που πραγματοποίησαν οι πυροτεχνουργοί της Πολεμικής Αεροπορίας (Π.Α.), το οπτικό υλικό από τα μη επανδρωμένα αεροσκάφη τύπου HERON και τις καταθέσεις των στελεχών τα οποία κλήθηκαν επί τούτου. Δεδομένου ότι, με βάση τις υφιστάμενες πληροφορίες, η ΕΔΕ κινείται στα όρια του προβλεπόμενου, δηλαδή μιας τυπικής επιβεβαίωσης ότι όλοι οι κανόνες είχαν τηρηθεί κατά τα συνήθη, δεν είναι καθόλου παράδοξο ότι σε κεντρικό επίπεδο η κυβέρνηση συζητάει συνολική αναθεώρηση των κανόνων προστασίας των στρατοπέδων, με κεντρικό, βεβαίως, την επικαιροποίηση της πυρασφάλειάς τους. Σύμφωνα με πληροφορίες, προκύπτουν ορισμένα συμπεράσματα που επιβεβαιώνουν ότι οι εκρήξεις οφείλονται στις βόμβες αέρος-εδάφους γενικής χρήσης (iron bombs) που βρίσκονταν πρόχειρα αποθηκευμένες στις επιχωματωμένες υπέργειες εγκαταστάσεις και ήταν εκτεθειμένες στο θερμικό φορτίο της πυρκαγιάς. Σε συνολική αναθεώρηση των κανόνων προστασίας των στρατοπέδων προσανατολίζεται η κυβέρνηση. Από τις πρώτες καταθέσεις προκύπτει ο ισχυρισμός ότι η αποθήκευση έγινε κατά τρόπο «προβλεπόμενο» με ό,τι κι αν αυτό σημαίνει για την πραγματική ασφάλεια των εγκαταστάσεων. Επί της ουσίας φαίνεται ότι οι βόμβες ήταν εκτεθειμένες και η κάλυψή τους δεν ήταν επαρκής, ώστε να τις προστατεύσει από το αυξανόμενο θερμικό φορτίο. Αναφέρονται, πάντως, παραβάσεις των κανόνων αποθήκευσης πεπαλαιωμένων πυρομαχικών, όχι όμως σε σημείο όπου έγιναν εκρήξεις. Σύμφωνα με τις ίδιες πηγές, ένα μάλλον αμφιλεγόμενο εύρημα (με βάση τις εικόνες που έχουν ήδη κοινοποιηθεί μετά την έκρηξη στην αποθήκη) της ΕΔΕ είναι ότι είχαν γίνει οι απαραίτητες εργασίες καθαρισμού και αποψίλωσης του στρατοπέδου και της περιμέτρου. Επιπλέον, από τις καταθέσεις προκύπτει ότι η αντίδραση της Πυροσβεστικής Υπηρεσίας (Π.Υ.) στις εκκλήσεις των στελεχών της Π.Α. ήταν αναντίστοιχη της κρισιμότητας της κατάστασης. Αναφέρεται χαρακτηριστικά, ότι ο –αρμόδιος ιεραρχικά– διοικητής του ΑΤΑ στη Λάρισα Γιώργος Φασούλας είχε τηλεφωνήσει επανειλημμένως στην Πυροσβεστική από το πρωί, ζητώντας βοήθεια για την πυρκαγιά που μαινόταν. Πάντως, το απόγευμα της Πέμπτης, όταν έφυγαν από την αποθήκη οι δυνάμεις της Π.Α., στο στρατόπεδο βρίσκονταν και δυνάμεις της Π.Υ. που είχαν σπεύσει εκεί. Χθες, σε μια προσπάθεια να ενισχυθεί το ηθικό των στελεχών της Π.Α., που πλήρωσαν την περασμένη εβδομάδα με δύο ακόμη ζωές τη μάχη κατά των πυρκαγιών (του σμηναγού Χρήστου Μουλά και του ανθυποσμηναγού Περικλή Στεφανίδη), ο κ. Δένδιας επισκέφθηκε την 355 Μοίρα Τακτικών Μεταφορών στην Ελευσίνα όπου και προανήγγειλε πτητικό επίδομα 2.000 ευρώ στους ιπταμένους των εναερίων μέσων πυρόσβεσης. Απευθυνόμενος στα στελέχη ο κ. Δένδιας κατονόμασε και τους 19 ιπταμένους που έχουν σκοτωθεί από το 1977 σε αποστολές αεροπυρόσβεσης. Ο κ. Δένδιας αναφέρθηκε και στις πρόσφατες εξαγγελίες του πρωθυπουργού Κυριάκου Μητσοτάκη, για την ενεργοποίηση νέων προγραμμάτων που θα επιτρέψουν την αναβάθμιση των πυροσβεστικών CL-415 και τη συμμετοχή της Ελλάδας στην προμήθεια νέων CL-515, όταν αυτό καταστεί εφικτό. «Εργάζεστε 24 ώρες το εικοσιτετράωρο ώστε να μπορούν τα πυροσβεστικά αεροπλάνα να επιχειρούν, να συντρέχουν αποτελεσματικά στο δύσκολο έργο της πυρόσβεσης», είπε, μεταξύ άλλων, ο κ. Δένδιας απευθυνόμενος στα στελέχη της 355 Μοίρας. ",True
newsbomb.gr,https://www.kathimerini.gr/society/562549696/kairos-sarantaria-kai-pali-pro-ton-pylon/,,Καιρός: Σαραντάρια και πάλι προ των πυλών,2023-08-02T06:54:42+03:00,Γιάννης Ελαφρός,"Oι θερμοκρασίες τον Αύγουστο θα είναι έως 6° C πάνω από τον μέσο όρο Επιστροφή στα σαραντάρια της ζέστης τις επόμενες ημέρες, ενώ οι πιο μακροπρόθεσμες εκτιμήσεις για τον Αύγουστο δείχνουν τάση για θερμοκρασίες ανώτερες των συνηθισμένων για τον τρίτο μήνα του θέρους. Ο Αύγουστος φαίνεται πως θα κινηθεί με αυξημένες θερμοκρασίες έως και έξι βαθμούς Κελσίου (όσον αφορά τη μέγιστη) πάνω από τον μέσο όρο των τελευταίων δεκαετιών. Θα είναι δηλαδή ένας ζεστός Αύγουστος, σύμφωνα πάντα με τις μηνιαίες προγνώσεις, που δεν έχουν όμως την ακρίβεια των πιο βραχυπρόθεσμων ανακοινώσεων. Μετεωρολόγος της Ευρωπαϊκής Υπηρεσίας Copernicus, που μίλησε στο πρακτορείο Bloomberg, αναφέρθηκε σε αυξημένες τιμές για τον Αύγουστο, χωρίς να αποκλείσει την περίπτωση και νέου κύματος καύσωνα στη Μεσόγειο. Πάντως, προειδοποίηση για καύσωνα δεν έχει εκδοθεί, όπως διευκρίνισε ο διευθυντής της ΕΜΥ Θοδωρής Κολυδάς. Η θερμοκρασία στην Ελλάδα θα φθάσει κατά τόπους και κυρίως στα ανατολικά τους 39-40 βαθμούς Κελσίου από την Πέμπτη έως την Κυριακή. Τα θερμόμετρα θα ανέβουν από σήμερα Τετάρτη, κυρίως στα ανατολικά, όπου σύμφωνα με την ΕΜΥ θα φθάσουν στα βόρεια και τη νησιωτική χώρα τους 34 με 36 βαθμούς Κελσίου, στα ηπειρωτικά τους 36° C με 37° C και τοπικά στα ανατολικά ηπειρωτικά τους 38 βαθμούς Κελσίου. Στην Αθήνα η θερμοκρασία θα φθάσει τους 37 βαθμούς Κελσίου, ενώ θα είναι 2-3 βαθμούς χαμηλότερη στις παραθαλάσσιες περιοχές. Αύριο Πέμπτη η θερμοκρασία θα σημειώσει περαιτέρω άνοδο. Στα ανατολικά ηπειρωτικά η μέγιστη θα κινηθεί στους 38° C με 39° C και τοπικά 40° C, ενώ στα νησιά 34-36 βαθμούς Κελσίου. Στα ίδια επίπεδα θα κινηθεί και την Παρασκευή. Ζεστό θα είναι το Σαββατοκύριακο με 40άρια κατά τόπους και τα μοντέλα να δείχνουν έως και έξι βαθμούς Κελσίου ανεβασμένες θερμοκρασίες σε σχέση με τις κανονικές τιμές. Από Δευτέρα θα υπάρχει υποχώρηση της ζέστης, αλλά οι θερμοκρασίες θα παραμείνουν πάνω από τον μέσο όρο των προηγούμενων ετών. «Το Σαββατοκύριακο θέλει προσοχή για πυρκαγιές, γιατί θα πνέουν βορειοδυτικοί άνεμοι», λέει στην «Κ» ο Κώστας Λαγουβάρδος, διευθυντής ερευνών του Αστεροσκοπείου και επιστημονικά υπεύθυνος του meteo.gr. «Από την Πέμπτη θα έχει αρκετή ζέστη, με το θερμόμετρο σε περιοχές να φθάνει και τους 40 βαθμούς Κελσίου. Οι προγνώσεις του μήνα δείχνουν πως η θερμοκρασία φέτος θα είναι πάνω από τις κλιματικές τιμές, χωρίς όμως να φαίνεται μέχρι τον Δεκαπενταύγουστο τουλάχιστον κάποιο επεισόδιο καύσωνα», συμπληρώνει ο κ. Λαγουβάρδος. Ας σημειωθεί πως οι μέσες θερμοκρασίες στην Αθήνα τον Αύγουστο είναι, όπως αναφέρει ο κ. Κολυδάς, στους 33,6° C η μέγιστη και στους 21,2° C η ελάχιστη τις νυκτερινές ώρες. Για πιθανότητα θερμοκρασιών-ρεκόρ στη Μεσόγειο έκανε λόγο δημοσίευμα του Bloomberg. Σύμφωνα με τον ιστότοπο και με βάση εκτιμήσεις Ευρωπαίων μετεωρολόγων, κατά το δεύτερο μισό του μήνα οι θερμοκρασίες σε Ισπανία, Νότια Ιταλία και Ελλάδα αναμένεται να ξεπεράσουν τους μέσους όρους, προκαλώντας πιθανώς και τα υψηλότερα επίπεδα όλων των εποχών. Ας σημειωθεί πως τον Ιούλιο η περιοχή της Ρώμης και η Καταλονία σημείωσαν θερμοκρασίες-ρεκόρ, ενώ στη Σαρδηνία το θερμόμετρο έφθασε τους 48 βαθμούς Κελσίου. «Ο Αύγουστος είναι ο θερμότερος μήνας του έτους με τις υψηλότερες θερμοκρασίες τόσο στην ξηρά όσο και στους ωκεανούς του βόρειου ημισφαιρίου, επομένως υπάρχει πιθανότητα να δούμε νέα κύματα καύσωνα τον Αύγουστο», δήλωσε η Σαμάνθα Μπέργκες, αναπληρώτρια διευθύντρια της Ευρωπαϊκής Υπηρεσίας Copernicus. Στο ίδιο δημοσίευμα γίνεται αναφορά στο ότι αναμένεται σε περιοχές της Ελλάδας και της Ισπανίας να επικρατήσουν ξηρότερες από τις συνηθισμένες συνθήκες, καθιστώντας τον κίνδυνο πυρκαγιάς υψηλό. ",False
newsbomb.gr,https://www.kathimerini.gr/society/562549507/i-proti-yperpanselinos-toy-aygoystoy-aneteile-ston-oyrano/,,Η πρώτη υπερπανσέληνος του Αυγούστου ανέτειλε στον ουρανό,2023-08-01T23:03:47+03:00,Newsroom,"Ο φετινός Αύγουστος μας επιφυλάσσει και δεύτερη πανσέληνο, στις 31 Αυγούστου. Ανέτειλε στον Αττικό ουρανό η πρώτη υπερπανσέληνος του Αυγούστου. Η «Πανσέληνος του Οξύρρυγχου» ονομάστηκε έτσι προς τιμήν των ιθαγενών Αμερικανών που ψάρευαν τους οξύρρυγχους κάθε Αύγουστο στις λίμνες της βόρειας Αμερικής. Υπερπανσέληνο έχουμε όταν το ολόγιομο φεγγάρι βρίσκεται πολύ κοντά στο περίγειο, δηλαδή το κοντινότερο σημείο της τροχιά του γύρω από τη Γη.  Στις φωτογραφίες του Associated Press, η πανσέληνος φαίνεται να ανατέλλει πίσω από τον αρχαίο ναό του Ποσειδώνα στο Σούνιο. Απόψε, το φεγγάρι βρίσκεται σε απόσταση 357.530 χιλιομέτρων από την επιφάνεια της Γης. Ο φετινός Αύγουστος μας επιφυλάσσει και δεύτερη πανσέληνο, στις 31 Αυγούστου. Καθώς θα είναι η δεύτερη υπερπανσέληνος μέσα στον ίδιο μήνα ονομάζεται και «Μπλε Φεγγάρι». Κάτι τέτοιο έχει να συμβεί από τον Δεκέμβριο του 2009, ενώ η επόμενη φορά θα είναι σε εννιά χρόνια, τον Αύγουστο του 2032.  ",True
newsbomb.gr,https://www.kathimerini.gr/society/562549504/pyrkagies-112-kokkina-ktiria-se-attiki-kai-korinthia/,,Πυρκαγιές: 112 «κόκκινα» κτίρια σε Αττική και Κορινθία,2023-08-01T22:58:51+03:00,Newsroom,"Ολοκληρώθηκε η βασική φάση της καταγραφής ζημιών σε Αττική και Κορινθία Σε 344 αυτοψίες έχουν προχωρήσει μέχρι στιγμής τα κλιμάκια της Γενικής Γραμματείας Αποκατάστασης Φυσικών Καταστροφών και Κρατικής Αρωγής στις περιοχές που επλήγησαν από τις πυρκαγιές σε Ανατολική Αττική, Δυτική Αττική και Κορινθία. Κατά τη βασική φάση των καταγραφών, από τις 344 αυτοψίες στις πυρόπληκτες περιοχές των πέντε Δήμων, 112 κτίρια χαρακτηρίζονται ως επικίνδυνα για χρήση («κόκκινα»), 102 χαρακτηρίζονται ως προσωρινά – μέχρι να επισκευαστούν – ακατάλληλα για χρήση («κίτρινα») και 130 χαρακτηρίζονται ως κατάλληλα για χρήση με ανάγκη μικρών επισκευών («πράσινα»). Αναλυτικά τα στοιχεία ανά δήμο: Οπως αναφέρει το υπουργείο Κλιματικής Κρίσης και Πολιτικής Προστασίας, αν και έχει ολοκληρωθεί η βασική φάση της διαδικασίας των αυτοψιών, τα κλιμάκια θα συνεχίσουν – εάν απαιτηθεί – και τις επόμενες ημέρες τις επισκέψεις στις συγκεκριμένες περιοχές. ",False
newsbomb.gr,https://www.kathimerini.gr/society/562544746/arthro-annas-diamantopoyloy-techniti-noimosyni-enantion-fotias-eikones-apo-to-simera/,,Αρθρο Άννας Διαμαντοπούλου: Τεχνητή νοημοσύνη εναντίον φωτιάς – εικόνες από το σήμερα,2023-08-01T20:30:05+03:00,Aννα Διαμαντοπούλου*,"Η Μεσόγειος φλέγεται απ’ άκρη σ’ άκρη και οι προβλέψεις των επιστημόνων δεν είναι απλά δυσοίωνες, είναι τρομακτικές Η Μεσόγειος φλέγεται απ’ άκρη σ’ άκρη και οι προβλέψεις των επιστημόνων δεν είναι απλά δυσοίωνες, είναι τρομακτικές. Ολες οι πολιτικές που αφορούν τη διαχείριση των πυρκαγιών εκσυγχρονίζονται συνεχώς αλλά οι κλιματικές συνθήκες κάνουν τη φωτιά πιο «αποτελεσματική» και πιο «ανθεκτική», οπότε απαιτούνται συνεχώς νέοι τρόποι οργάνωσης, συνδυασμοί διαφορετικών πολιτικών και νέα εργαλεία. Οι καταστροφικές επιπτώσεις της ανθρωπογενούς κλιματικής αλλαγής μπορούν να αντιμετωπισθούν και πάλι από την ανθρώπινη ευφυΐα. Η πολιτική «γκρίνια» χωρίς προτάσεις είναι μια μίζερη επανάληψη χωρίς νόημα. Ενας από τους τομείς που εξελίσσεται με τρομερούς ρυθμούς στη διαχείριση των φυσικών καταστροφών είναι η τεχνητή νοημοσύνη και η ένταξη κατάλληλων drones στο οπλοστάσιό μας. Η ενσωμάτωση της τεχνητής νοημοσύνης στην πυρόσβεση απαιτεί συνεργασία κυβερνήσεων, πανεπιστημίων, τεχνολογικών εταιρειών και φυσικά ενημερωμένων πολιτών, πρωτίστως στον Νότο της Ευρώπης. Ερευνώντας κανείς τις διεθνείς εξελίξεις στον πλανήτη μπορεί να εντοπίσει πολύ ενδιαφέρουσες εφαρμογές και τα οφέλη τους. Αναφέρομαι σε ορισμένες από αυτές: Τα συστήματα έγκαιρης πρόβλεψης με τεχνητή νοημοσύνη αξιοποιούν προηγμένους αλγορίθμους για την ανάλυση δεδομένων από διάφορες πηγές, όπως τεχνητές κάμερες, ανιχνευτές καπνού, ακόμα και ροές μέσω κοινωνικής δικτύωσης για να ανιχνεύουν ίχνη πυρκαγιάς σε κανονικό χρόνο. Ετσι αποτρέπεται η κλιμάκωση με την άμεση παρέμβαση των πυροσβεστών. Η χρησιμοποίηση από τους αλγορίθμους ιστορικών δεδομένων, καιρικών συνθηκών και ανάγλυφου εδάφους, μπορεί να δημιουργήσει προσομοίωση της εξάπλωσης της πυρκαγιάς βοηθώντας τη στρατηγική της πυρόσβεσης. Οι «ρομποτικοί πράκτορες» που τροφοδοτούνται με τεχνητή νοημοσύνη μπορούν να αναπτυχθούν σε περιβάλλοντα υψηλού κινδύνου μειώνοντας την ανάγκη έκθεσης των πυροσβεστών. Τα drones με την εφαρμογή νέων τεχνολογιών (πρωτίστως στην Κίνα) χρησιμοποιούνται για έγκαιρη ανίχνευση πυρκαγιάς, για πρόσβαση σε δυσπρόσιτες περιοχές, όπως βουνά, απομακρυσμένες τοποθεσίες ή πυκνοκατοικημένες περιοχές και έχουν σχεδιαστεί να μεταφέρουν και να απελευθερώνουν νερό ή χημικά επιβραδυντικά φωτιάς απευθείας πάνω στις φλόγες την ώρα που ξεκινάει η πυρκαγιά. Τα drones επίσης διαδραματίζουν κρίσιμο ρόλο στις αποστολές έρευνας και διάσωσης κατά τη διάρκεια της πυρκαγιάς. Οι κάμερες θερμικής απεικόνισης τοποθετημένες σε drones βοηθούν στον εντοπισμό ατόμων καθοδηγώντας έγκαιρα τους πυροσβέστες. Ιδιαίτερα στην Κίνα οι Αρχές έχουν ενθαρρύνει ενεργά την υιοθέτηση όλων αυτών των εργαλείων. Οι κλιματικές συνθήκες κάνουν τη φωτιά πιο «ανθεκτική», οπότε απαιτούνται συνεχώς νέοι τρόποι οργάνωσης, συνδυασμοί διαφορετικών πολιτικών και νέα εργαλεία. Οσον αφορά τον έξυπνο εξοπλισμό και την τεχνητή νοημοσύνη, ήδη έξυπνα κράνη παρέχουν πληροφορίες σε πραγματικό χρόνο επιτρέποντας στους πυροσβέστες να πλοηγούνται μέσα στον καπνό και το σκοτάδι πιο αποτελεσματικά. Εχει ενδιαφέρον τέλος να αναφέρουμε ότι τα drones χρησιμοποιούνται για τη γρήγορη αναδάσωση με τη ρίψη σπόρων. Το πρόγραμμα είναι ακόμα πιλοτικό αλλά η πρώτη έκθεση από τη δασική υπηρεσία των ΗΠΑ αναφέρει ότι αυτού του είδους η αναφύτευση είναι σημαντική για περιοχές που έχουν υποστεί ζημιά από πυρκαγιά, είναι επιρρεπείς σε κατολισθήσεις και είναι δύσκολο να προσεγγιστούν. Η προσπάθεια επιστημόνων διαφορετικών ειδικοτήτων δασολόγων, ηλεκτρονικών, γεωλόγων, μετεωρολόγων και εργαστηρίων τεχνητής νοημοσύνης για την επιτάχυνση διαδικασίας αναδάσωσης μέσω drones και ιπτάμενων ρομπότ (η Εσθονία έχει προχωρήσει σε αυτό) είναι εξαιρετικά σημαντική όχι μόνο για τη Μεσόγειο, αλλά και για τον πλανήτη. Ολα τα παραπάνω δίνουν ελπίδα και συμπληρώνουν την προσπάθεια για τη μείωση διοξειδίου του άνθρακα, αλλά φυσικά προκύπτουν νέα ζητήματα θεσμικά και επιχειρησιακά. Πρέπει να απαντηθούν προβλήματα ασφάλειας της πτήσης των drones που αφορούν την αντιμετώπιση θεμάτων απορρήτου και συμμόρφωση με τους αεροπορικούς κανονισμούς και πρέπει να υπάρξει συνεργασία της Ε.Ε. και ειδικά των μεσογειακών χωρών με την Κίνα. Τα ελληνικά πανεπιστήμια θα μπορούσαν να ανοίξουν αυτές τις διόδους συνεργασίας με δεδομένη βέβαια την πολιτική και κατανοητή έως ένα βαθμό επιφύλαξη για τέτοιου είδους συνεργασίες από πλευράς ΗΠΑ. Επειδή το μέλλον περιγράφεται ως δυστοπικό, το σωστό είναι να δούμε πώς θα αντιμετωπίσουμε τη δυστοπία με κάθε δυνατό τρόπο. Είναι ένα εθνικό ζήτημα που απαιτεί πατριώτες αξιωματικούς, επιστήμονες, πυροσβέστες και εθελοντές που αποδεικνύεται καθημερινά ότι τους έχουμε. Νέοι τρόποι αξιολόγησης και συνεργασίας υπουργείων, πανεπιστημίων και εταιρειών μπορεί να δώσουν σ’ αυτούς τους ανθρώπους φτερά. Και ίσως είναι η στιγμή το υπουργείο Ψηφιακής Διακυβέρνησης να αποκτήσει «αντένες» σε όλα τα υπουργεία, ώστε ο ψηφιακός μετασχηματισμός να αποδώσει και στη χώρα μας γρήγορα από την αγροτική ανάπτυξη και τη δικαιοσύνη, μέχρι την πολιτική προστασία και την υγεία. Η κ. Aννα Διαμαντοπούλου είναι πρόεδρος του Δικτύου για τη Μεταρρύθμιση στην Ελλάδα και την Ευρώπη – πρ. επίτροπος Ε.Ε. – πρ. υπουργός. ",False
newsbomb.gr,https://www.kathimerini.gr/society/562549375/preveza-oriothetithike-i-fotia-sto-dryofyto/,,Πρέβεζα: Οριοθετήθηκε η φωτιά στο Δρυόφυτο,2023-08-01T20:19:59+03:00,Newsroom,Από τη φωτιά δεν κινδύνευσαν κατοικίες και η πυροσβεστική εκτιμά πως η εικόνα είναι καλύτερη Οι πυροσβεστικές δυνάμεις κατάφεραν να οριοθετήσουν τη πυρκαγιά που κατέκαψε δασική έκταση στο Δρυόφυτο Πρέβεζας.  Το μέτωπο παραμένει σε εξέλιξη και στην περιοχή επιχειρούν 24 πυροσβέστες με δύο πεζοπόρα τμήματα και οχτώ οχήματα.  Από τη φωτιά δεν κινδύνευσαν κατοικίες και η πυροσβεστική εκτιμά πως η εικόνα είναι καλύτερη.  ,False
newsbomb.gr,https://www.kathimerini.gr/society/562549090/otan-i-mparmpi-den-se-koitaei-yparchoyn-politikal-korekt-scheseis/,,Οταν η Μπάρμπι δεν σε κοιτάει: υπάρχουν πολίτικαλ κορέκτ σχέσεις;,2023-08-01T19:42:56+03:00,Βίβιαν Στεργίου,"Οταν έφτασε, με τη γνωστή χρονοκαθυστέρηση, στη χώρα μας το πολίτικαλ κορέκτ, ακούστηκαν διάφορα. Δεν θα μπορούμε να φλερτάρουμε στο γραφείο; Δεν θα μπορούμε να πάρουμε αγκαλιά ένα παιδάκι; Θα πρέπει να ρωτάμε για συναίνεση πριν από κάθε χειρονομία, λες κι είμαστε τίποτα Σουηδοί; Υπάρχει μία πολύ διαδεδομένη κριτική για την πολιτική ορθότητα μεταξύ συντρόφων ή πιθανών συντρόφων που έχει ερείσματα. Λέγεται ότι αποστειρώνει και αποσεξουαλικοποιεί τις αλληλεπιδράσεις σε ακραίο βαθμό, ότι, λίγο πολύ, μάς κάνει ξενέρωτους ή υποκριτές. Ιατρικοποιεί την επαφή, αφαιρεί το συναίσθημα.  Το πολίτικαλ κορέκτ θεωρείται το συμπεριφορικό αντίστοιχο τού να τρως τροφές χωρίς λιπαρά. Σαν να ακούς κλασική μουσική σε εκτέλεση AI. Κάτι σαν τις πλαστικές Μπάρμπι: κούκλες με παράδοξο σχεδιασμό, ελκυστικά σώματα βγαλμένα από υπερσεξουαλικοποιημένα πρότυπα ομορφιάς, αποστειρωμένα, λόγω της απεύθυνσης τους. Η αγορά τους είναι αυτή των παιδικών παιχνιδιών. Και τι κόσμος είναι αυτός, τέλος πάντων, αναρωτιούνται διάφοροι, όπου πρέπει να παίρνεις άδεια για το οτιδήποτε, να νιώθεις ενοχή για ένα χαστούκι, να ακούς αυτήν την ηθικολογία της νέας γενιάς που λίγο πολύ χαρακτηρίζει κάθε έκρυθμη οικογενειακή κατάσταση ως κακοποίηση; Είναι ένας καλύτερος κόσμος, νομίζω, όπου τίποτα δεν συγχωρείται στο όνομα της αγάπης (με ή χωρίς εισαγωγικά). Ένας κόσμος που δεν ρομαντικοποιεί το μαρτύριο, αλλά την ικανότητα να διακρίνεις εγκαίρως τα σημάδια που θα σε οδηγήσουν στην καταστροφή. Ένα χαριτωμένο σύμπαν όπου οι Κεν πρέπει να ζητήσουν άδειες απ’ τις Μπάρμπι, για να κάνουν πράγματα. Ένα ροζ σύννεφο όπου αισθάνεται κανείς ασφαλής, επειδή η ατμόσφαιρα έχει ποτίσει με σεβασμό και ευγένεια.  Κάποιοι έχουν πρόβλημα με την πολιτική ορθότητα επειδή τη συνδέουν με την επιβολή. Φαντάζονται πως Χόλιγουντ και επιτροπές μεγάλων καλλιτεχνικών βραβείων, γραφεία σύνταξης ειδήσεων και κλειστές συνεδριάσεις ισχυρών λόμπι παίρνουν τάχα διαρκώς την απόφαση της υποτιθέμενης επιβολής της πολιτικής ορθότητας. Η ιδέα πως όλο αυτό δεν είναι φυσικό, πως δεν βγαίνει φυσικά στους ανθρώπους έχει ενδιαφέρον, αν σκεφτεί κανείς τα υπόλοιπα επιτεύγματα της συλλογικής μας συνύπαρξης και το πόσο φυσικά ήταν (η ιδέα της ισότητας, υπ’ αυτό το πρίσμα, είναι σκανδαλώδης).  Ας δούμε, όμως, αλλιώς την πολιτικώς ορθή συμπεριφορά μεταξύ συντρόφων ή εραστών. Πώς θα ήταν όντως το πολίτικαλ κορέκτ σ’ αυτό το πεδίο; Νομίζω θα έμοιαζε με μια ευγένεια που απλώνεται από το πεδίο της αλληλεπίδρασης στη δουλειά ή τη φιλία και φτάνει μέχρι και τις πιο προσωπικές στιγμές. Η ευγένεια είναι απείρως γοητευτική.  Στην πολύ επιτυχημένη σειρά του Νέτφλιξ Sex Education (Σεξουαλική Αγωγή, 2019) η γενιά Ζ παρουσιάζεται γεμάτη επιθυμία, αλλά με τρόπο που σε κάποιους θα φαινόταν πολίτικαλ κορέκτ και σε άλλους απλώς κανονικός. Κορίτσια τα φτιάχνουν με κορίτσια, η όμορφη του σχολείου φλερτάρει με ένα αγόρι σε αναπηρικό καροτσάκι και τα αγόρια ρωτούν πριν αγγίξουν οποιοδήποτε σώμα εάν αυτό είναι οκ. Μού φάνηκε αδιανόητα τρυφερό και ευχήθηκα ένα τέτοιο μέλλον για τα τωρινά παιδιά/μελλοντικούς ενήλικες όλου του κόσμου:ερωτικές επαφές και σχέσεις γεμάτες ευγένεια, χωρίς ανατριχιαστικό «νοιάξιμο», απλή, σκέτη ευγένεια που οριοθετεί και σέβεται. Υπό αυτήν την έννοια ο τίτλος της σειράς είναι απολύτως επιτυχημένος, μιας που η σεξουαλική αγωγή αποσκοπεί και σε αυτό, στην οριοθέτηση της συμπεριφοράς και στο φανέρωμα της επιθυμίας που από μυστική γίνεται κανονική και συζητιέται ανοιχτά.  Η συμπεριφορά των νέων αγοριών τώρα είναι συναρπαστική. Δεν ασχολούνται όλα με την τραπ, τα δαχτυλίδια και τα χρυσά δόντια ή τέλος πάντων δεν κάνουν μόνον αυτό. Ορισμένα ακολουθούν ό,τι girlboss χάσταγκ υπάρχει στο ΤικΤοκ (ο όρος γυναίκα αφεντικό, χρησιμοποιείται πάρα πολύ στο νεανικό διαδίκτυο, ειρωνικά, επικριτικά, στο χαλαρό ή ως έκφραση παρωχημένου φεμινισμού που επιρρίπτει ανεξέλγκτα βάρη στις γυναίκες). Άλλα κατεβάζουν εφαρμογές που τα βοηθούν να παρακολουθήσουν την περίοδο των γυναικών της ζωής τους, ώστε, για παράδειγμα, να μπορούν να προγραμματίσουν, με ευγένεια και διακριτικότητα, διακοπές και κοινές εξόδους. Ίσως για τη γενιά Ζ οι ερωτικές σχέσεις να γίνονται κάτι σαν τα τσιγάρα που ατμίζουν όσοι γεννήθηκαν κάπου το 2000. Χωρίς καπνό και αναπτήρες, καθαρές μικρές συσκευές που μοιάζουν με πρώιμο ηλεκτρονικό παιχνίδι ή μπρελόκ, με γεύση φρούτων και τσιχλόφουσκας, ροζ ή μωβ, μία προσωπική ικανοποίηση που δεν ενοχλεί τους γύρω, αλλά τους περιλαμβάνει, αν θέλουν. Είναι αυτό κάπνισμα; Και είναι η πολιτική ορθότητα κάτι που μπορεί πραγματικά να αφορά τις πιο προσωπικές σχέσεις;  Η παγκόσμια επιτυχία του Κεν του Ryan Gosling στην ταινία Barbie (2023) της Greta Gerwig κάτι τέτοιο υποδηλώνει. Ο Κεν είναι αδιανόητα γοητευτικός-οκ, είναι ο Ryan Gosling. Μέρος της γοητείας του συγκεκριμένου Κεν, όμως, είναι και η ευαλωτότητα του. Ένα ολορόζ αγόρι που καλείται να μάθει να βρίσκει νόημα και αξία ακόμη και όταν οι Μπάρμπι δεν ασχολούνται διαρκώς μαζί του. ",False
newsbomb.gr,https://www.kathimerini.gr/society/562544737/timothi-lenton-stin-k-skasame-ton-planiti-me-ta-aeria-toy-thermokipioy/,,Τίμοθι Λέντον στην «Κ»: «Σκάσαμε» τον πλανήτη με τα αέρια του θερμοκηπίου,2023-08-01T19:15:26+03:00,Ηλιάνα Μάγρα,"Τις τελευταίες εβδομάδες, αλλεπάλληλα ακραία θερμά κύματα εξάντλησαν τη νότια Ευρώπη, με τη φλεγόμενη Ελλάδα να «μετράει» 46,4 βαθμούς Κελσίου στο Γύθειο, την 4η υψηλότερη θερμοκρασία που έχει σημειωθεί ποτέ στη χώρα Τις τελευταίες εβδομάδες, αλλεπάλληλα ακραία θερμά κύματα εξάντλησαν τη νότια Ευρώπη, με τη φλεγόμενη Ελλάδα να «μετράει» 46,4 βαθμούς Κελσίου στο Γύθειο, την 4η υψηλότερη θερμοκρασία που έχει σημειωθεί ποτέ στη χώρα. Τον Ιούνιο, εκατοντάδες άνθρωποι έχασαν τη ζωή τους και νοσηλεύτηκαν στην Ινδία, για λόγους που επιστήμονες συνέδεσαν με την εκτίναξη του υδραργύρου. Κάτι ανάλογο θα βιώνουμε από εδώ και πέρα; Ο Τίμοθι Λέντον, ιδρυτής του Ινστιτούτου Παγκόσμιων Συστημάτων και καθηγητής της Κλιματικής Αλλαγής και της Επιστήμης Συστημάτων της Γης στο Πανεπιστήμιο Εξετερ, έχει αφιερώσει στην έρευνα περισσότερα από 20 χρόνια, ενώ έχει συγγράψει δύο βιβλία για το θέμα που καίει τον πλανήτη. «Αυτά τα ακραία φαινόμενα αποτελούν παράδειγμα του τι έρχεται», λέει στην «Κ». «Φοβάμαι πως τα πράγματα θα χειροτερέψουν πριν γίνουν καλύτερα», συμπληρώνει, «αλλά υπάρχουν πολλά για τα οποία μπορούμε να πολεμήσουμε ακόμη». Οι καύσωνες μας δείχνουν πως το πρόβλημα που αντιμετωπίζουμε δεν είναι γραμμικό, λέει. Ο αντίκτυπος της κλιματικής αλλαγής δεν αυξάνεται αναλογικά με τη θερμοκρασία, εξηγεί, αλλά πολύ πιο απότομα. «Ο πλανήτης θερμαίνεται γιατί εισέρχεται σε αυτόν περισσότερη ενέργεια απ’ ό,τι εξέρχεται, εξαιτίας της αύξησης της συγκέντρωσης αερίων του θερμοκηπίου». Αλλά ακόμη κι αν «παγώναμε» τη συγκέντρωσή τους, σταματώντας την αύξηση της ποσότητας ζέστης που παγιδεύουμε στη Γη, ο πλανήτης θα συνέχιζε να υπερθερμαίνεται μέχρι η ποσότητα ενέργειας που μένει και βγει από την ατμόσφαιρα έρθει σε ισορροπία. Οπότε θα είχαμε έτσι κι αλλιώς αναπόφευκτα κατάλοιπα υπερθέρμανσης, αλλά τώρα δεν έχουμε καν σταματήσει ακόμη την αύξηση της συγκέντρωσης αερίων του θερμοκηπίου που παγιδεύουμε στον πλανήτη», τονίζει. Η μόνη λύση είναι να σταματήσουμε τις εκπομπές των αερίων του θερμοκηπίου, αναφέρει. «Να σταματήσουμε, όσο πιο γρήγορα μπορούμε, την καύση ορυκτών καυσίμων παντού, την αποψίλωση των τροπικών δασών και την αλλοίωση της γης με τρόπο που απελευθερώνει άνθρακα –και ιδιαιτέρως διοξείδιο του άνθρακα– στην ατμόσφαιρα», δηλώνει ο καθηγητής Λέντον. Παγκοσμίως υπάρχουν πολλά υποσχόμενα σημάδια. «Κάποιες χώρες θα έχουν σταματήσει πλήρως την καύση ορυκτών καυσίμων πριν από το 2050», σημειώνει. Αλλά για να διορθώσουμε την κλιματική αλλαγή θα χρειαστεί μια ηρωική προσπάθεια επιτάχυνσης των απαιτούμενων αλλαγών, λέει. Ο κ. Λέντον έχει αναπτύξει τη θεωρία των θετικών και αρνητικών σημείων καμπής, ορίζοντας ως τέτοιο σημείο κάθε μικρή αλλαγή σε ένα σύστημα που καταλήγει να το διαφοροποιεί σημαντικά. Η κλιματική κρίση είναι, προφανώς, αρνητικό σημείο καμπής. Τα θετικά σημεία, όμως, επιταχύνουν την αλλαγή προς μια επιθυμητή, για τον ίδιο, κατεύθυνση, εν προκειμένω προς το τέλος της καύσης ορυκτών καυσίμων. «Παραδείγματος χάριν, όσο περισσότερα ηλιακά πάνελ φτιάχνουμε, τόσο θα χαμηλώνει το κόστος παραγωγής τους, όπως έχει γίνει τα τελευταία δέκα χρόνια. Το ίδιο ισχύει και για τις μπαταρίες για ηλεκτρικά αυτοκίνητα ή για τις ανεμογεννήτριες. Πρέπει να κάνουμε ό,τι μπορούμε για να αναπτυσσόμαστε, αλλά αυτή η ανάπτυξη να μη βασίζεται στα ορυκτά καύσιμα», σημειώνει. Φοβάμαι πως τα πράγματα θα χειροτερέψουν πριν γίνουν καλύτερα, αλλά υπάρχουν πολλά για τα οποία μπορούμε να πολεμήσουμε ακόμη. Τα καλά νέα είναι πως τώρα η ανανεώσιμη ενέργεια είναι η πιο φθηνή επιλογή. «Αλλάζει το ενεργειακό μας σύστημα και φτιάχνουμε τεράστιες υποδομές, δημιουργώντας πολλές δουλειές. Μέσω του Green New Deal στις ΗΠΑ ή του ευρωπαϊκού Green Deal υπάρχει προοπτική για ένα ακμάζον μέλλον, με περισσότερες δουλειές και οικονομική ανάπτυξη μέσω της μετάβασης σε έναν διαφορετικό τρόπο ενεργειακής τροφοδότησης της κοινωνίας», εξηγεί. Οσο η υπερθέρμανση του πλανήτη συνεχίζεται, οι ζωές μας θα πρέπει να προσαρμοστούν αναλόγως, λέει. Αλλά η οικονομική δυνατότητα ανθρώπων και κρατών θα ορίζει τη δυνατότητα αναπροσαρμογής τους. «Κατά τη διάρκεια του ασιατικού καύσωνα, περισσότεροι από 100 άνθρωποι πέθαναν στη ζέστη, στην υγρασία – αυτά τα θανατηφόρα ακραία φαινόμενα εξαπλώνονται», σημειώνει. «Πάρα πολλοί άνθρωποι παγκοσμίως δεν έχουν πρόσβαση σε κλιματιζόμενους χώρους», αναφέρει. Πιο ευάλωτοι στην ακραία ζέστη είναι οι πιο φτωχοί, οι ηλικιωμένοι, οι άρρωστοι. «Οσο πιο πλούσιοι είμαστε, τόσες πιο πολλές επιλογές προσαρμογής έχουμε», σημειώνει, τονίζοντας πως μία από αυτές είναι ακόμη και η μετανάστευση σε μέρη με καλύτερο κλίμα. «Η μεγαλύτερή μου ανησυχία είναι πως ο αριθμός των ανθρώπων που εκτίθεται σε ακραία ζέστη αυξάνεται ραγδαία», τονίζει. Κάποιες χώρες, λέει ο κ. Λέντον, δίνοντας παράδειγμα τη Ρωσία, δεν βλέπουν ένα θερμότερο κλίμα ως κάτι αρνητικό, καθώς αν οι συνθήκες σε κρύες περιοχές βελτιωθούν, τους δίνεται η ευκαιρία να υποστηρίξουν μεγαλύτερη πληθυσμιακή πυκνότητα. Ο αντίκτυπος της κλιματικής αλλαγής, άλλωστε, είναι πολύ εμφανής στη γεωργία, γεγονός που ανησυχεί έντονα τον κ. Λέντον. Περισσότεροι από 61.000 άνθρωποι πέθαναν πέρυσι το καλοκαίρι στην Ευρώπη λόγω της ζέστης, σύμφωνα με έρευνα που δημοσιεύθηκε αυτόν τον μήνα. «Η κλιματική αλλαγή απειλεί ολόκληρα οικοσυστήματα. Με την άνοδο της στάθμης της θάλασσας μπορεί να έχουμε περισσότερες καταιγίδες, τυφώνες και φυσικά ακραία ζέστη. Ολα αυτά μπορεί να οδηγήσουν στην απώλεια καλλιεργειών και ακολούθως επισιτιστική κρίση και στην κοινωνική αναταραχή». Στην Ινδία φέτος είχαν ξηρασία. Από το πώς θα πάει το καλοκαίρι θα εξαρτηθούν και οι καλλιέργειες στην Ευρώπη, στις ΗΠΑ, στη Βραζιλία. «Εχουμε μόνο ορισμένες μεγάλες περιοχές παραγωγής τροφίμων – αν περισσότερες από μία χτυπηθούν ταυτόχρονα, θα έχουμε πρόβλημα», τονίζει. Δεν θα είναι όλα τα καλοκαίρια ίδια, αναφέρει, αλλά μέχρι να μειώσουμε τη θερμοκρασία του πλανήτη, τα ακραία καιρικά φαινόμενα θα γίνονται συνήθεια. Μπορούμε στις πόλεις να μειώσουμε τις θερμικές νησίδες, αυξάνοντας το πράσινο ή να κάνουμε ακόμη και πολιτισμικές αλλαγές, όπως το να θεσμοθετηθεί η σιέστα! Αλλά το βασικό που έχουμε να κάνουμε είναι να απεξαρτητοποιήσουμε την οικονομία από τον άνθρακα, λέει στην «Κ». Είναι αισιόδοξος για το μέλλον; «Το ανθρώπινο είδος έχει τεράστιες δυνατότητες, θα πρέπει να είμαστε σε θέση να διορθώσουμε το χάος που έχουμε δημιουργήσει», δηλώνει. «Ταυτόχρονα, είμαι και ρεαλιστής, δεν θέλω να δίνω φρούδες ελπίδες – δεν δείχνουμε ακόμη ότι μπορούμε να το λύσουμε. Αλλά έχουμε την προοπτική». ",False
newsbomb.gr,https://www.kathimerini.gr/society/562547833/perissotera-emvolia-mikrotero-kostos/,,"Περισσότερα εμβόλια, μικρότερο «κόστος»",2023-08-01T19:08:16+03:00,Newsroom,"Η βέλτιστη εμβολιαστική κάλυψη μειώνει τα μεταδοτικά νοσήματα στην κοινωνία, συνεπώς και την ιατρική δαπάνη Εξαιρετικά χαµηλή παραμένει η εμβολιαστική κάλυψη των αγοριών με το εμβόλιο HPV κατά του ιού των ανθρωπίνων θηλωμάτων στη χώρα μας. Παρά το γεγονός ότι το συγκεκριμένο εμβόλιο είναι ένα από τα δύο που αφορούν στην πρόληψη καρκίνου, λιγότερο από ένα στα δέκα αγόρια, ηλικίας 9 ετών και άνω, έχουν εμβολιαστεί και ενώ από τον Απρίλιο του 2022 έχει ενταχθεί στο εθνικό πρόγραμμα εμβολιασμών και επομένως χορηγείται δωρεάν. Χαμηλό και μακριά από τον στόχο που έχει θέσει ο Παγκόσμιος Οργανισμός Υγείας για την εξάλειψη του καρκίνου του τραχήλου της μήτρας είναι και το ποσοστό εμβολιασμού των κοριτσιών με το εμβόλιο HPV: 43% όταν ο στόχος είναι να φτάσει το 90% έως το 2030. Βασικές αιτίες για τα χαμηλά αυτά ποσοστά είναι είτε το έλλειμμα ενημέρωσης είτε η μη σωστή πληροφόρηση των γονιών. «Από τις επισκέψεις μας σε μικρούς δήμους της χώρας, έχουμε την εντύπωση ότι δεν έχει φτάσει η πληροφορία στους γονείς για τις συστάσεις εμβολιασμού των αγοριών», επισημαίνει στην «Κ» ο πρόεδρος της Πανελλήνιας Ομοσπονδίας Ελευθεροεπαγγελματιών Παιδιάτρων Κώστας Νταλούκας. Οπως εξηγεί, «οι γονείς συχνά μας λένε ότι δεν γνώριζαν καν ότι τα αγόρια πρέπει να εμβολιάζονται έναντι του HPV. Και υπάρχει και παραπληροφόρηση. Πρόσφατα μία μητέρα με δύο παιδιά μού ανέφερε ότι όταν ρώτησε τον γυναικολόγο για το τι πρέπει να κάνει με τα παιδιά της, αυτός της είπε να καθυστερήσει τον εμβολιασμό. Αυτό όμως έρχεται σε αντίθεση με τις επίσημες συστάσεις της Εθνικής Επιτροπής Εμβολιασμού για χορήγηση του εμβολίου στις ηλικίες 9 έως 11 ετών. Εκτιμώ λοιπόν ότι θα πρέπει να γίνει μία ενημέρωση τόσο του πληθυσμού, όσο και των επαγγελματιών υγείας». Το τελευταίο διάστημα οι παιδίατροι μέλη της Πανελλήνιας Ομοσπονδίας Ελευθεροεπαγγελματιών Παιδιάτρων υλοποιούν δράση με επισκέψεις σε δέκα μικρούς πληθυσμιακά δήμους της χώρας. Μόλις το περασμένο Σαββατοκύριακο ήταν στα Καλάβρυτα (προτελευταία επίσκεψη), όπου μετά την ενημέρωση γονιών, επτά παιδιά εμβολιάστηκαν για τον HPV. Οπως σημειώνει ο κ. Νταλούκας, «παρατηρήσαμε ότι σε μεγάλο ποσοστό οι γονείς είναι συνεπής στον βασικό εμβολιασμό του παιδιού τους, παρά το γεγονός ότι σε κάποιες περιοχές δεν υπάρχει κάλυψη από παιδίατρο. Καθυστερήσεις υπάρχουν στο εμβόλιο HPV τόσο σε αγόρια όσο και σε κορίτσια, ενώ χαμηλή ήταν η εμβολιαστική κάλυψη και για τον μηνιγγιτιδόκοκκο Β, λόγω κόστους του εμβολίου (δωρεάν χορηγείται μόνο σε συγκεκριμένες περιπτώσεις). Λιγότερο από ένα στα δέκα αγόρια ηλικίας 9 ετών και άνω στη χώρα μας έχει κάνει το εμβόλιο HPV κατά του ιού των ανθρωπίνων θηλωμάτων. Την παρατήρηση αυτή επιβεβαιώνει μελέτη μαθηματικής μοντελοποίησης που παρουσιάστηκε πρόσφατα στο 61ο Πανελλήνιο Παιδιατρικό Συνέδριο (Ιωάννινα 16-18 Ιουνίου) και για την οποία αξιοποιήθηκαν δεδομένα πωλήσεων και κόστους του ΕΟΠΥΥ. Σύμφωνα με τη μελέτη, το εμβόλιο με τη μικρότερη εμβολιαστική κάλυψη στον παιδικό πληθυσμό είναι το HPV και κυρίως στα αγόρια (6%). Στον αντίποδα είναι το εξαδύναμο (διφθερίτιδα, τέτανο, κοκκύτη, πολιομυελίτιδα, ηπατίτιδα Β και αιμόφιλο ινφλουέντζα), με το οποίο έχει εμβολιαστεί το 97% των Ελληνόπουλων. Ο στόχος της μελέτης ήταν η εκτίμηση της δαπάνης από την εφαρμογή του εθνικού προγράμματος εμβολιασμών παιδιών και εφήβων στην Ελλάδα, το οποίο είναι ένα από τα πιο σύγχρονα διεθνώς. Σύμφωνα με τη μελέτη, με βάση την τρέχουσα εμβολιαστική κάλυψη του παιδικού πληθυσμού, η δαπάνη εκτιμάται στα 93,6 εκατ. ευρώ, ποσό που αντιπροσωπεύει το 0,6% του συνολικού προϋπολογισμού Υγείας. Το κόστος των εμβολιασμών αυτών ανά παιδί/έφηβο υπολογίστηκε στα 1.150 ευρώ. Το συνολικό κόστος στη βέλτιστη εμβολιαστική κάλυψη (εάν δηλαδή το 95% των παιδιών είχε κάνει τα βασικά εμβόλια και το 90% των κοριτσιών και 50% των αγοριών αντίστοιχα είχαν κάνει το εμβόλιο HPV) εκτιμάται στα 2.360 ευρώ ανά παιδί. Σε αυτή την περίπτωση ο εμβολιασμός θα αντιπροσώπευε το 1,08% του συνολικού προϋπολογισμού Υγείας. Εν κατακλείδι, οι ερευνητές υποστηρίζουν ότι ο εμβολιασμός αντιπροσωπεύει ένα πολύ χαμηλό ποσοστό της συνολικής δαπάνης υγείας, ακόμα και στην περίπτωση της βέλτιστης κάλυψης, και καλούν για την υιοθέτηση παρεμβάσεων για αύξηση της εμβολιαστικής κάλυψης. Σημειώνεται ότι σε χώρες με παρόμοια εμβολιαστικά προγράμματα, όπως οι ΗΠΑ, έχει εκτιμηθεί ότι για κάθε δολάριο που επενδύεται στον εμβολιασμό, «επιστρέφονται» περίπου τρία δολάρια από τη μείωση του ιατρικού κόστους και 10 δολάρια από τη μείωση του κόστους των μεταδοτικών νοσημάτων στην κοινωνία. 93,6 εκατ. ευρώ είναι το κόστος του τρέχοντος προγράμματος εμβολιασμού στη χώρα μας. 1.150 ευρώ είναι το κόστος εμβολιασμού ανά παιδί/έφηβο. 43% των κοριτσιών έχουν εμβολιαστεί για τον ιό των ανθρωπίνων θηλωμάτων (HPV). 6% των αγοριών έχουν εμβολιαστεί για τον HPV. 9-11 ετών είναι η ενδεικνυόμενη ηλικία για το εμβόλιο HPV. ",False
newsbomb.gr,https://www.kathimerini.gr/society/562549294/o-eof-apagoreyei-exi-sympliromata-diatrofis/,,Ο ΕΟΦ απαγορεύει έξι συμπληρώματα διατροφής,2023-08-01T18:59:27+03:00,Newsroom,"Εντοπίστηκε μη εγκεκριμένη ουσία Την απαγόρευση διακίνησης και διάθεσης έξι συμπληρωμάτων διατροφής αποφάσισε ο Εθνικός Οργανισμός Φαρμάκων, μετά από ενημέρωση ότι εντοπίστηκε σε αυτά η μη εγκεκριμένη ουσία alphaglycerylphosphorylcholine (GPC). Σύμφωνα με την ανακοίνωση του ΕΟΦ, πρόκειται για τα συμπληρώματα διατροφής Napalm Pre -Contest Pumped Stimulant Free με γεύση Watermelon, Lychee, Dragon – Fruit, Mango – lemon και Cherrylemon καθώς και των συμπληρωμάτων Skull Labs Skull Crusher με γεύση Mango -passion fruit της εταιρείας Fitness Authority. Ο ΕΟΦ να υπογραμμίζει ότι οι επιχειρήσεις που τα έχουν προμηθευτεί, υποχρεούνται να διακόψουν αμέσως τη διάθεσή τους. Τα συγκεκριμένα προϊόντα, τα οποία δεν είναι γνωστοποιημένα στον ΕΟΦ, οι αποδέκτες τα προμηθεύτηκαν από τη Βουλγαρία. Στην ανακοίνωση του Οργανισμού επισημαίνεται ότι η απόφαση αποτελεί «προληπτικό μέτρο για την προάσπιση της Δημόσιας Υγείας». ",False
newsbomb.gr,https://www.kathimerini.gr/society/562549288/ermitika-kleinei-strofigga-ton-anadromikon/,,ΣτΕ: Ερμητικά κλείνει η στρόφιγγα των αναδρομικών,2023-08-01T18:46:14+03:00,Ιωάννα Μάνδρου,"Σύμφωνα με απόφαση του Συμβουλίου της Επικρατείας οι συνταξιούχοι δεν δικαιούνται αναδρομικά μετά το 2016 για δώρα και επιδόματα Αμετάκλητα κλείνει και η παραμικρή χαραμάδα για καταβολή αναδρομικών σε συνταξιούχους μετά τον λεγόμενο νόμο Κατρούγκαλου (2016), μετά την έκδοση μίας ακόμη δικαστικής απόφασης, η οποία ξεκαθαρίζει δεν μπορούν να διεκδικηθούν αναδρομικά για δώρα και επιδόματα αδείας. Ειδικότερα, το Α’ Τμήμα του Συμβουλίου της Επικρατείας με πρόεδρο την αντιπρόεδρο του ανωτάτου δικαστηρίου Σπυριδούλα Χρυσικοπούλου, σε απάντηση ερωτήματος που υποβλήθηκε από το Διοικητικό Πρωτοδικείο της Αθήνας, όπου και εκκρεμούσαν περί τις 16 χιλιάδες αγωγές, έδωσε αρνητική απάντηση στις διεκδικήσεις ισάριθμων συνταξιούχων. Η νέα απόφαση του ΣτΕ που αφορά σε πολύ περιορισμένο αριθμό συνταξιούχων, «πάτησε» πάνω στις αποφάσεις της Ολομέλειας του Δικαστηρίου, που εκδόθηκαν το 2020 επί προεδρίας της Ειρήνης Σάρπ με τις οποίες κρίθηκε το σύνολο των διατάξεων του λεγόμενου νόμου Κατρούγκαλου με αποτέλεσμα ορισμένες από αυτές να κριθούν αντισυνταγματικές, όμως η βάση του νόμου περί EΦΚΑ (ενός ταμείου) να μείνει αλώβητη. Με τις αποφάσεις της Ολομελείας του 2020 δεν αναβίωσαν αξιώσεις για αναδρομικά σε δώρα, επιδόματα και επικουρικές που είχαν κοπεί τα χρόνια της οικονομικής κρίσης με νόμους που ψηφίστηκαν το 2012 και και 2013. Αν και οι περικοπές εκείνης της δύσκολης οικονομικής περιόδου κρίθηκαν αντισυνταγματικές το 2015 από την Ολομέλεια του ΣτΕ (επί προεδρίας Σωτήρη Ρίζου), εντούτοις με τον νόμο Κατρούγκαλου οι περικοπές αυτές συνεχίστηκαν, και σε κάθε περίπτωση, με τον νόμο Κατρούγκαλου υπήρξε σαρωτική μεταβολή του συνταξιοδοτικού καθεστώτος, αλλά και του ασφαλιστικού συστήματος. Μετά ταύτα, περί τους 16 χιλιάδες συνταξιούχους, προσέφυγαν με αγωγές, υποστηρίζοντας, ότι μετά το 2016 δικαιούνται καταβολή αναδρομικών, κάτι που δεν έγινε δεκτό με την απόφαση του Α Τμήματος του ΣτΕ, σε εφαρμογή τόσο της απόφασης του Δικαστηρίου (Ολομέλειας του 2020), όσο και του νόμου Κατρούγκαλου που δεν έδωσε τέτοιες δυνατότητες για αναδρομικές διεκδικήσεις. Ειδικότερα, από το Α Τμήμα του ΣτΕ κρίθηκε ότι «δεν υφίσταται αγώγιμη αξίωση» για τις παροχές αυτές από 12.5.2016 και μετά, σύμφωνα με  νέο ασφαλιστικό σύστημα του «νόμου Κατρούγκαλου» (νόμος 4387/2016). Σύμφωνα με τους συμβούλους Επικρατείας ο «νόμος Κατρούγκαλου» δεν προβλέπει τίποτα για την  αναδρομική καταβολή των επικουρικών συντάξεων και των δώρων Χριστουγέννων, Πάσχα και θερινής άδειας. Ετσι το A’ Τμήμα του ΣτΕ εξέδωσε την υπ’ αριθμ. 1342/2023 πιλοτική απόφασή του ξεκαθαρίζοντας ότι «δεν καταβάλλονται, στο πλαίσιο των ρυθμίσεων του συνταξιοδοτικού συστήματος του ν. 4387/2016, τα δώρα εορτών Χριστουγέννων και Πάσχα και το επίδομα αδείας που είχαν καταργηθεί με το άρθρο πρώτο του ν. 4093/2012 και των οποίων η κατάργηση κρίθηκε αντισυνταγματική με τις 2287-2288/2015 αποφάσεις της Ολομέλεια του Σ.τ.Ε.». Και δεν καταβάλλονται τα δώρα καθώς «δεν υφίσταται αγώγιμη αξίωση για τις παροχές αυτές για τον μετά την 12.5.2016 χρόνο» για τον μετά την ισχύ του ν. 4387/2016 χρόνο. Διευκρινίζεται μάλιστα από τους συμβούλους Επικρατείας, ότι «δεν προβλέπονται υπό το νέο ασφαλιστικό σύστημα του ν. 4387/2016 από 12.5.2016 και εφεξής ούτε καταβάλλονται κατά τον, κατά τις διατάξεις του νόμου αυτού, επανυπολογισμό των συντάξεων των παλαιών συνταξιούχων». ",False
newsbomb.gr,https://www.kathimerini.gr/society/562544680/pyrkagies-sfichta-demenoi-sto-kathisma-kai-ola-sto-kokkino/,,Πυρκαγιές: Σφιχτά δεμένοι στο κάθισμα και όλα στο «κόκκινο»…,2023-08-01T18:37:00+03:00,Σταύρος Ιωαννίδης,"Η απώλεια του σμηναγού (Ι) Χρήστου Μουλά και του ανθυποσμηναγού (Ι) Περικλή Στεφανίδη, οι οποίοι προήχθησαν μετά θάνατον στον βαθμό του αντιπτεράρχου, έρχεται να προστεθεί σε έναν μακρύ κατάλογο πεσόντων αεροπόρων που χάθηκαν κατά την εκτέλεση του καθήκοντος Η απώλεια του σμηναγού (Ι) Χρήστου Μουλά και του ανθυποσμηναγού (Ι) Περικλή Στεφανίδη, οι οποίοι προήχθησαν μετά θάνατον στον βαθμό του αντιπτεράρχου, έρχεται να προστεθεί σε έναν μακρύ κατάλογο πεσόντων αεροπόρων που χάθηκαν κατά την εκτέλεση του καθήκοντος. Η Πολεμική Αεροπορία πληρώνει βαρύ φόρο αίματος για την εκτέλεση της πιο επικίνδυνης, όπως λένε τα στελέχη της, αποστολής που αναλαμβάνει εν καιρώ ειρήνης. «Η αεροπυρόσβεση είναι μια μάχη με τα στοιχεία της φύσης, με το αεροσκάφος και με τον ίδιο σου τον εαυτό. Ολα λειτουργούν εις βάρος σου. Από τη στιγμή που δενόμαστε στο κάθισμα μέχρι να επιστρέψουμε στη βάση και να σβήσουμε τους κινητήρες, βρισκόμαστε συνεχώς στo “κόκκινo”», αναφέρουν στην «Κ» χειριστές της 355 Μοίρας Τακτικών Μεταφορών, με πολλές ώρες πτήσης στα Canadair CL-215. Από το 1977 μέχρι σήμερα, η Πολεμική Αεροπορία θρηνεί 16 χειριστές που έχασαν τη ζωή τους σε δυστυχήματα με πυροσβεστικά αεροσκάφη. «Στις μοίρες των πυροσβεστικών αεροσκαφών υπηρετούν οι καλύτεροι», λένε όσοι γνωρίζουν σε βάθος τις απαιτήσεις και τους κινδύνους της αεροπυρόσβεσης. Οι αποστολές είναι εγγενώς επικίνδυνες και φέρνουν χειριστές και αεροσκάφη στα όρια. Οι πιλότοι έχουν να αντιμετωπίσουν μια σειρά από παράγοντες που αυξάνουν κατακόρυφα τον βαθμό δυσκολίας. Χαμηλό ύψος πτήσης, περιορισμένη ορατότητα λόγω των καπνών, έντονες αναταράξεις, υψηλές θερμοκρασίες πάνω από τη φωτιά και μεγάλη ψυχολογική πίεση, καθώς γνωρίζουν ότι στο έδαφος κινδυνεύουν ζωές. Παρ’ όλα αυτά, «εκτελούν την αποστολή τους με αυταπάρνηση και επαγγελματισμό, όπως εκπαιδεύονται από την πρώτη στιγμή», αναφέρουν στην «Κ» ανώτατες στρατιωτικές πηγές. Κάθε αποστολή διαρκεί 4 έως 5 επώδυνες ώρες, κατά τις οποίες οι χειριστές είναι σφιχτά δεμένοι στο κάθισμά τους. Ειδικά στα παλαιότερα Canadair CL-215, όπως το «1055» με κωδικό κλήσης «Silver-1» που κατέπεσε στον Πλατανιστό Ευβοίας, οι πιλότοι έχουν να αντιμετωπίσουν την απουσία υδραυλικού συστήματος. Το αεροπλάνο «θέλει μπράτσα», όπως λένε, ενώ δεν διαθέτει κλιματιζόμενη καμπίνα και οι θερμοκρασίες μπορεί να γίνουν αφόρητες. Υπάρχει αυστηρή επίβλεψη των ωρών πτήσης και της εναλλαγής πληρωμάτων από τους αρχηγούς των αποστολών και κάθε πλήρωμα μπορεί να πετάξει μέχρι δύο φορές την ημέρα. «Οπως και η υποστήριξη των αεροσκαφών που γίνεται με υψηλό αίσθημα ευθύνης από τους τεχνικούς, έτσι και το πρόγραμμα πτήσεων βασίζεται σε αυστηρές διαδικασίες και πρωτόκολλα», αναφέρουν αρμόδιες πηγές. Η Πολεμική Αεροπορία διαθέτει τρεις μοίρες αεροπυρόσβεσης. Την 355 ΜΤΜ με έδρα την Ελευσίνα, στην οποία υπηρετούν 10 Canadair CL-215, την 383 ΜΕΕΑ με έδρα τη Θεσσαλονίκη, όπου υπηρετούν 7 Canadair CL-415, και την 359 ΜΑΕΔΥ με έδρα το Τατόι, στην οποία υπηρετούν 22 PZL M-18. Αν και πολλές φορές ετέθη στο τραπέζι η δημιουργία ενός κοινού συντονιστικού οργάνου το οποίο θα περιλαμβάνει, μεταξύ άλλων, την Πολιτική Προστασία, τις πυροσβεστικές δυνάμεις και τα εναέρια μέσα, ουδέποτε εξετάστηκε η αφαίρεση του έργου της αεροπυρόσβεσης από την Πολεμική Αεροπορία, που διαθέτει πολύτιμη εμπειρία σχεδόν 50 ετών. «Δεν υπάρχει άλλος φορέας στον οποίο η πολιτεία θα μπορούσε να εμπιστευθεί μια τόσο σημαντική αποστολή», αναφέρουν αρμόδιες στρατιωτικές πηγές. Σημειώνουν όμως ότι αν και η Ελλάδα συντηρεί έναν από τους μεγαλύτερους στόλους πυροσβεστικών αεροσκαφών στον κόσμο, εντούτοις δεν διαθέτει εκπαιδευτικό εξομοιωτή. Αναγκαστικά, οι ιπτάμενοι μεταβαίνουν στη Γαλλία για να «γράψουν» ώρες. Στελέχη της Π.Α. αντιμετωπίζουν την αεροπυρόσβεση ως «μάχη με τα στοιχεία της φύσης, με το αεροσκάφος και με τον ίδιο σου τον εαυτό». Η πτώση του Canadair CL-215 έφερε στο προσκήνιο το θέμα της παλαιότητας των συγκεκριμένων πυροσβεστικών αεροσκαφών, σχεδίασης του 1960, με εμβολοφόρους κινητήρες που κατασκευάστηκαν για πρώτη φορά το 1937. Πηγές με βαθιά γνώση του θέματος ξεκαθαρίζουν ότι δεν τίθεται θέμα αξιοπλοΐας των αεροσκαφών, που υποστηρίζονται με όλες τις προβλεπόμενες διαδικασίες από τους τεχνικούς της Πολεμικής Αεροπορίας, οι οποίοι κάνουν αγώνα δρόμου από το βράδυ μέχρι το πρώτο φως της ημέρας ώστε τα αεροπλάνα να είναι έτοιμα για απογείωση. Πολλά από τα CL-215, μάλιστα, έχουν υποστεί πλήρη ανακατασκευή των κινητήρων τους, με αποτέλεσμα να «μηδενίσουν» από ώρες πτήσης. Μειονέκτημα, ωστόσο, αποτελεί το γεγονός ότι αν η θερμοκρασία εδάφους ξεπερνά τους 38 βαθμούς Κελσίου, το αεροπλάνο δεν εκκινεί. Αυτός είναι και ο λόγος που τα περισσότερα CL-215 βρίσκονται σε διασπορά στα νησιά, όπου συνήθως η θερμοκρασία είναι χαμηλότερη από την Ελευσίνα. Το 2007 είχε ξεκινήσει συζήτηση για την τοποθέτηση κινητήρων Turboprop, αντίστοιχης τεχνολογίας με τα νεότερα CL-415. Το σχέδιο, όμως, δεν προχώρησε και στη συνέχεια δόθηκε έμφαση στην αναβάθμιση των 415 με πιο σύγχρονα ραδιοβοηθήματα και συστήματα πλοήγησης. Στην ίδια έκθεση σκοπιμότητας της Πολιτικής Προστασίας του 2021 αναφέρεται ότι ο εκσυγχρονισμός των μέσων θα επιμηκύνει τον χρόνο επιχειρησιακής αξιοποίησης, την υποστήριξη και κατ’ επέκταση την αποτελεσματικότητα των CL-415. Σύμφωνα με πληροφορίες, το κόστος για την αναβάθμιση των επτά CL-415 δεν ξεπερνάει τα 33 εκατ. ευρώ. Στις αρχές της δεκαετίας, η Ελλάδα εκδήλωσε το ενδιαφέρον της για αγορά νέων DHC-515 στο πλαίσιο της ανανέωσης του ευρωπαϊκού στόλου. Πρέπει να διευκρινιστεί, όμως, ότι προσώρας δεν υπάρχει ανοιχτή γραμμή παραγωγής και δεν έχει κατασκευαστεί αεροπλάνο αυτού του τύπου. Στις 31 Μαρτίου 2022 η εταιρεία De Havilland Canada ανακοίνωσε ότι βρίσκεται σε συζητήσεις με έξι ευρωπαϊκά κράτη, μεταξύ των οποίων και η Ελλάδα, για την κατασκευή 22 αεροσκαφών DHC-515. Η χώρα μας από το 2021 είχε γνωστοποιήσει τις προθέσεις της για αγορά τουλάχιστον οκτώ DHC-515, εκ των οποίων τα δύο θα τελούσαν υπό την ομπρέλα του ευρωπαϊκού μηχανισμού πολιτικής προστασίας (RescEU). Η δαπάνη επρόκειτο να καλυφθεί από κοινοτικούς πόρους, με το κόστος για τα έξι από τα οκτώ DHC-515 να υπολογίζεται σε 330 εκατ. ευρώ. Ο αρχικός σχεδιασμός προέβλεπε ότι το πρώτο αεροπλάνο θα πετούσε για την Ελλάδα το 2025, όμως οι συζητήσεις ανάμεσα στις ενδιαφερόμενες χώρες και στην καναδική κυβέρνηση βρίσκονται ακόμη σε εξέλιξη, με αποτέλεσμα η παράδοση των πρώτων αεροσκαφών να μην αναμένεται πριν από το 2027. Ακόμη και σε αυτή την περίπτωση, η πλήρης επιχειρησιακή αξιοποίηση των 515 δεν θα είναι εφικτή πριν από τις αρχές της επόμενης δεκαετίας, αφού θα απαιτηθούν δοκιμές, εκπαίδευση και χρόνος ένταξης σε υπηρεσία. ",False
newsbomb.gr,https://www.kathimerini.gr/society/562548757/enas-ktinotrofos-poy-chanei-ta-zoa-toy-dyskola-mporei-na-sikosei-kefali/,,"«Ενας κτηνοτρόφος που χάνει τα ζώα του, δύσκολα μπορεί να σηκώσει κεφάλι»",2023-08-01T18:11:35+03:00,Μαρίνα Καρπόζηλου,"Κτηνοτρόφοι στη Μαγνησία έπεσαν στη μάχη με τις φωτιές για να σώσουν τα ζώα τους. Σήμερα, μετράνε τις απώλειες από τους κόπους μιας ολόκληρης ζωής Ο κτηνοτρόφος Βασίλης Παγώνης την περασμένη Τετάρτη το μεσημέρι ήταν στις εγκαταστάσεις της μονάδας που διατηρούσε μαζί με τον αδερφό του, στο χωριό του Αγίου Γεωργίου Φερρών στη Μαγνησία. Όπως λέει στην «Κ» έβλεπε την πυρκαγιά να έρχεται και για αυτό είχε φωνάξει έναν φίλο του με τρακτέρ, να οργώσει την περιοχή μήπως βοηθούσε στην αναχαίτιση της φωτιάς. «Ήταν όμως τέτοια η δύναμή της που πέρασε την Εθνική και έφτασε σε εμάς μέσα σε δέκα λεπτά. Έβγαλα για να σώσω ένα κοπάδι με πρόβατα και όταν επέστρεψα για να συνεχίσω την εκκένωση δεν μπορούσα να βρω τον αδερφό μου. Νόμιζα πως ήταν από πίσω μου και πως με ακολουθούσε. Τρελάθηκα από την αγωνία μου. Ευτυχώς κατάφερε να βγει από τη φωτιά και σώθηκε, με μερικά μόνο εγκαύματα. Αυτό μόνο με νοιάζει, πως είναι καλά ο αδερφός μου. Βέβαια καταστραφήκαμε ολοκληρωτικά. Κάηκαν 350 πρόβατα, οι εγκαταστάσεις μας, δύο αγροτικά αυτοκίνητα που είχαμε… Από μικρά παιδιά για αυτά δουλεύαμε. Δεν είναι μόνο το οικονομικό, είναι το ότι μόλις είχαμε πατήσει στα πόδια μας. Ξεκινήσαμε από το μηδέν, τα φτιάξαμε όλα σιγά σιγά και όλα αυτά καταστράφηκαν μέσα σε λίγα λεπτά. Η ζημιά που έχουμε υποστεί ξεπερνά τις 250.000 ευρώ. Το κεφάλι μας βουίζει ακόμα, είναι πολύ ψυχοφθόρο αυτό που ζούμε. Πέρασαν πολιτικοί από εδώ, είπαν θα μας βοηθήσουν…». Ο κύριος Παγώνης κάνει ξεχωριστή αναφορά στον 45χρονο κτηνοτρόφο που έχασε τη ζωή του στην προσπάθειά του να προφυλάξει τα ζώα του. «Ήταν το πιο καλό, το πιο αθώο παιδί του χωριού μας και έφυγε άδικα». Ο Γιώργος – Θεόφιλος Γάτος ως κτηνίατρος παραγωγικών ζώων στον Βόλο έχει πολύ καλή εικόνα των κτηνοτροφικών μονάδων της Μαγνησίας. «Μπορούμε να πούμε πως έχουμε δύο σχεδόν ισομερείς πόλους, αυτόν της περιοχής του Αλμυρού και αυτόν του Βελεστίνου. Από όσο γνωρίζουμε κάηκαν περίπου 50 μονάδες και η εκτίμηση είναι πως χάθηκαν γύρω στα 3.000 ζώα  Η φωτιά ξεκίνησε από το Βελεστίνο, πέρασε από τον Άγιο Γεώργιο και έφτασε στο Σέσκλο, τρεις βασικούς πυλώνες δηλαδή της κτηνοτροφίας της περιοχής. Από όσο γνωρίζουμε κάηκαν περίπου 50 μονάδες και η εκτίμηση είναι πως χάθηκαν γύρω στα 3.000 ζώα. Το ευτύχημα ήταν πως ενώ κάηκαν και κάποια μαντριά, ήταν κενά από ζώα, καθώς ανήκαν σε κινούμενους κτηνοτρόφους, νομάδες δηλαδή, που το καλοκαίρι λόγω ζέστης ανεβαίνουν στα βουνά της Μακεδονίας και της Ηπείρου. Αλλιώς, οι απώλειες θα ήταν πολύ μεγαλύτερες. Η περιοχή του Βελεστίνου έχει κυρίως πρόβατα και γίδια, το γάλα των οποίων χρησιμοποιείται για την παραγωγή της φέτας. Δευτερευόντως οι κτηνοτρόφοι έχουν παχυνόμενα μοσχάρια για κρέας και αγελάδες γαλακτοπαραγωγής για πόσιμο γάλα. Οι ζημιές κατά κύριο λόγο ήταν σε προβατοτροφικές μονάδες». Καλύτερη είναι η εικόνα στη μονάδα του Κώστα Παπαδάμ, καθώς, όπως μας λέει, στάθηκε τυχερός σε σχέση με άλλους συναδέλφους του. «Η δική μου μονάδα βρίσκεται ανάμεσα στον Άγιο Γεώργιο και το Βελεστίνο. Την ημέρα της πυρκαγιάς, την Τετάρτη 26/07, είχα πάει στο Βελεστίνο να δω την κατάσταση. Κάποια στιγμή με παίρνουν τηλέφωνο από τον στάβλο και μου λένε πως η φωτιά φτάνει και στις δικές μας εγκαταστάσεις. Όλα αυτά έγιναν μέσα σε δευτερόλεπτα, δεν μπορούσε κανείς να το προβλέψει. Η ζημιά όμως που έπαθα είναι μικρή, από τα 600 πρόβατα που έχω κάηκαν γύρω στα 50 καθώς και ένα μέρος μόνο του στάβλου. Ήμουν βλέπετε από τους πρώτους στους οποίους έφτασε η φωτιά και έτσι έπεσαν όλοι πάνω μου, να με βοηθήσουν. Ήρθαν πυροσβεστικά οχήματα, μηχανήματα του Δήμου και έτσι καταφέραμε να περιορίσουμε τις απώλειες. Σε αυτούς το οφείλω, όπως και στους φίλους και τους εθελοντές, που δεν δίστασαν να δώσουν μάχη με τη φωτιά, διακινδύνευσαν τις ζωές τους. Αλλιώς θα είχαν καεί τα πάντα ολοσχερώς. Μετά από μένα η πυρκαγιά σάρωσε τα πάντα. Περνούσε και θέριζε… Ένας κτηνοτρόφος που χάνει τα ζώα του δύσκολα μετά να μπορέσει να σηκώσει κεφάλι. Αν σωθούν τα ζώα, ακόμα και αν χάσεις τις εγκαταστάσεις, κάτι μπορείς να κάνεις…». Ο Κώστας Μπαζάκας δεν περίμενε πως η πυρκαγιά θα εξαπλωνόταν μέχρι και τη δική του κτηνοτροφική μονάδα, στην οποία εκτρέφει μοσχάρια πάχυνσης. «Βρισκόμαστε 30-40 χιλιόμετρα από το Βελεστίνο, η περιοχή μας λέγεται Θέση Σπαρτιά στο Σέσκλο. Δεν μπορούσα ποτέ να φανταστώ πως η φωτιά θα έφτανε σε εμάς. Με πήρε τηλέφωνο ένας συνάδελφος από το Βελεστίνο και μου ζήτησε να τον βοηθήσω γιατί είμαι από τους λίγους που έχουν φορτηγό για να μεταφέρω ζώα. Ξεκίνησα πράγματι να τον εξυπηρετήσω, να πάρω τα μοσχάρια του και να τα σώσω. Και έχασα τα δικά μου… Κάηκαν για το τίποτα». Περιγράφοντας τις συνθήκες υπό τις οποίες προσπαθούσε να περισώσει ό,τι μπορούσε κάνει ειδική αναφορά στους εθελοντές αλλά και τη στήριξη των υπολοίπων κτηνοτρόφων. «Παρακαλούσαμε να έρθει ένα πυροσβεστικό όχημα να μας βοηθήσει, αλλά δεν ήρθε κανένα. Ό,τι καταφέραμε με τους εθελοντές και ο ένας κτηνοτρόφος με τον άλλον. Δεν είχαμε ούτε νερό, μας το είχαν κόψει. Ήταν πράγματι μια πολύ δύσκολη φωτιά, με υπερβολικό αέρα. Άρχισα να φορτώνω τα μοσχάρια και τα έκανα διανομή, όπου μπορούσα να τα αφήσω που θα ήταν ασφαλή. Το χειρότερο ήταν πως έπρεπε να κάνω διαλογή. Αποφάσισα να μην σώσω αυτά με την υψηλότερη οικονομική αξία, αλλά τα πιο μικρά σε ηλικία. Δεν μπορούσα να αφήσω πίσω τα μωρά, δεν μου πήγαινε η καρδιά. Σκέφτηκα κιόλας πως τα μεγαλύτερα ίσως να μπορέσουν να σωθούν μόνα τους, αλλά δεν τα κατάφεραν. Έσωσα 40 μοσχάρια και έχασα περίπου 10. Η καταστροφή είναι πολύ μεγάλη, εκτός από το ζωικό κεφάλαιο είχαμε ζημιές στις εγκαταστάσεις, χάσαμε ζωοτροφές, χάσαμε και τον ύπνο μας…». ",True
newsbomb.gr,https://www.kathimerini.gr/society/562549261/kozani-andras-apopeirathike-na-aytoktonisei-me-ekriktika/,,Κοζάνη: Νεκρός ο άνδρας που αποπειράθηκε να αυτοκτονήσει με εκρηκτικά,2023-08-01T18:07:38+03:00,Newsroom,"Ο 59χρονος διακομίσθηκε στο νοσοκομείο, όμως λίγο αργότερα υπέκυψε στα σοβαρά τραύματα Με ιδιαίτερα σκληρό τρόπο επέλεξε να δώσει τέλος στη ζωή του ένας άνδρας στην Κοζάνη, ο οποίος αυτοτραυματίστηκε χρησιμοποιώντας εκρηκτικά. Σύμφωνα με το ΣΚΑΪ, το περιστατικό σημειώθηκε το πρωί της Τρίτης, όταν ο 59χρονος «ζώστηκε» εκρηκτική ύλη την οποία πυροδότησε, με αποτέλεσμα το βαρύτατο τραυματισμό του από την έκρηξη. Αμεσα ο 59χρονος διακομίσθηκε με ασθενοφόρο του ΕΚΑΒ και συνοδεία αστυνομικών της ΔΙΑΣ στο νοσοκομείο της Κοζάνης, ωστόσο, λίγο αργότερα υπέκυψε στα σοβαρά τραύματα. Οπως μεταδίδει το τοπικό μέσο kozanimedia.gr, ο άνδρας φέρεται να χρησιμοποιήσε δυναμίτη ή κροτίδα, ενώ έχει αφήσει και ιδιόχειρο σημείωμα. ",False
newsbomb.gr,https://www.kathimerini.gr/society/562549207/xekinoyn-oi-aitiseis-gia-ta-voucher-vivlion-oi-dikaioychoi/,,Ξεκινούν οι αιτήσεις για τα voucher βιβλίων – Οι δικαιούχοι,2023-08-01T17:29:53+03:00,Newsroom,"Θα εκδοθούν 150.000 επιταγές αξίας 25 ευρώ η καθεμία Ξεκινάει από την Τετάρτη και ώρα 12:00 η ηλεκτρονική υποβολή αιτήσεων για το πρόγραμμα χορήγησης επιταγών για την αγορά βιβλίων, που υλοποιεί η ΔΥΠΑ. Οι αιτήσεις των ενδιαφερόμενων δικαιούχων αλλά και παρόχων θα υποβάλλονται έως 6 Αυγούστου και ώρα 23:59. Σύμφωνα με τη ΔΥΠΑ, σκοπός του προγράμματος είναι η πνευματική ανάπτυξη του εργατικού δυναμικού και η στήριξη των επιχειρήσεων στον χώρο του βιβλίου. Συνολικά θα εκδοθούν 150.000 επιταγές αξίας 25 ευρώ η καθεμία, συμπεριλαμβανομένου του ΦΠΑ, με προϋπολογισμό 3.750.000 ευρώ. Με την επιταγή, που έχει τη μορφή ενός μοναδικού ηλεκτρονικού κωδικού αριθμού, οι δικαιούχοι και οι ωφελούμενοι μπορούν να αγοράσουν με έκπτωση 10% όποιο βιβλίο επιλέξουν από τα βιβλιοπωλεία και τους εκδοτικούς οίκους του Μητρώου Παρόχων. Οι αιτήσεις των ενδιαφερόμενων δικαιούχων θα υποβάλλονται αποκλειστικά ηλεκτρονικά μέσω gov.gr. Δικαιούχοι του προγράμματος είναι εργαζόμενοι με εξαρτημένη σχέση εργασίας ιδιωτικού δικαίου κατά τη λήξη της προθεσμίας υποβολής αιτήσεων, ή εργαζόμενοι ασφαλισμένοι λόγω εξαρτημένης σχέσης εργασίας ιδιωτικού δικαίου στον e-EΦΚΑ στην επαγγελματική τους κατηγορία με εισφορές υπέρ του κλάδου ανεργίας της ΔΥΠΑ, οποτεδήποτε στο χρονικό διάστημα από 01.01.2022 έως την προηγουμένη της λήξης της προθεσμίας υποβολής αιτήσεων. Δικαιούχοι επίσης είναι άνεργοι εγγεγραμμένοι στο Ψηφιακό Μητρώο της ΔΥΠΑ με συνεχόμενο χρονικό διάστημα ανεργίας τουλάχιστον τριών μηνών κατά την ημερομηνία λήξης της προθεσμίας υποβολής αιτήσεων. Το εισόδημα δεν πρέπει να ξεπερνά τα 30.000 ευρώ, εκτός αν πρόκειται για μακροχρόνια ανέργους, οι οποίοι αν είναι άγαμοι πρέπει να έχουν εισόδημα έως 16.000 ευρώ, αν είναι έγγαμοι έως 24.000 ευρώ, προσαυξανόμενο κατά 3.000 ευρώ ανά τέκνο ή αν είναι μονογονείς έως 27.000 ευρώ, προσαυξανόμενο κατά 3.000 ευρώ ανά τέκνο μετά το πρώτο. Ωφελούμενοι του προγράμματος είναι οι σύζυγοι των δικαιούχων, όταν είναι έμμεσα ασφαλισμένα μέλη τους, καθώς και τα παιδιά των δικαιούχων ηλικίας άνω των πέντε ετών, με την προϋπόθεση ότι είναι έμμεσα ασφαλισμένα μέλη των ιδίων ή του άλλου γονέα. Η επιλογή των δικαιούχων βασίζεται στη μοριοδότηση συγκεκριμένων κριτηρίων (ΑμεΑ, μονογονέα, αριθμός παιδιών, εισόδημα) με αντικειμενικό και διαφανή τρόπο μέσω του Ολοκληρωμένου Πληροφοριακού Συστήματος (ΟΠΣ) της ΔΥΠΑ. Πάροχοι του προγράμματος είναι τα βιβλιοπωλεία και οι εκδοτικοί οίκοι οποιασδήποτε νομικής μορφής, που έχουν νόμιμη άδεια λειτουργίας. Οι αιτήσεις των ενδιαφερόμενων παρόχων θα υποβάλλονται, αποκλειστικά ηλεκτρονικά μέσω της Ενιαίας Ψηφιακής Πύλης του Ελληνικού Δημοσίου gov.gr, στο σύνδεσμο: https://www.gov.gr/ipiresies/ergasia-kai-asphalise/apozemioseis-kai-parokhes/parokhoi-epitagon-agoras-biblion Σημειώνεται ότι οι πάροχοι που θέλουν να κάνουν αίτηση για πολλά υποκαταστήματα πρέπει να έχουν κωδικούς ΔΥΠΑ. Δεν απαιτείται η προσκόμιση δικαιολογητικών. Στις ελάχιστες περιπτώσεις που απαιτούνται δικαιολογητικά, αυτά επισυνάπτονται στις ηλεκτρονικές αιτήσεις. ",False
newsbomb.gr,https://www.kathimerini.gr/society/562549033/attiki-543-trochaia-me-18-nekroys-ton-ioylio/,,Αττική: 543 τροχαία με 18 νεκρούς τον Ιούλιο,2023-08-01T16:06:53+03:00,Newsroom,"Βεβαιώθηκαν 12.051 παραβάσεις από τις οποίες 640 σε βαθμό πλημμελήματος  Με 543 τροχαία, εκ των οποίων τα 18 θανατηφόρα, κλείνει ο Ιούλιος για την Αττική, με τις αρχές να βεβαιώνουν περισσότερες από 12.000 παραβάσεις. Σύμφωνα με τα στατιστικά στοιχεία που έδωσε στη δημοσιότητα η Διεύθυνση Τροχαίας Αττικής, τον Ιούλιο σημειώθηκαν 543 τροχαία με 665 παθόντες και ειδικότερα 18 θανατηφόρα με 18 νεκρούς, 11 σοβαρά με 14 σοβαρά τραυματίες και 514 ελαφρά με 633 ελαφρά τραυματίες. Ως κυριότερα αίτια καταγράφηκαν η απρόσεκτη οδήγηση, η παραβίαση ρυθμιστικών πινακίδων και κανόνων κυκλοφορίας από πεζούς, ενώ η μη χρήση προστατευτικού κράνους από τους οδηγούς και επιβάτες των δικύκλων επέτεινε, σε πολλές περιπτώσεις, τη σοβαρότητα του τραυματισμού. Κατά το ίδιο διάστημα, βεβαιώθηκαν 12.051 παραβάσεις από τις οποίες 640 σε βαθμό πλημμελήματος.  Ενδεικτικά βεβαιώθηκαν 430 παραβάσεις για οδήγηση υπό την επίδραση αλκοόλ, από τις οποίες οι 48 ήταν σε βαθμό πλημμελήματος, 1246 παραβάσεις ορίου ταχύτητας, 129 παραβάσεις για παραβίαση ερυθρού σηματοδότη, 163 παραβάσεις για χρήση κινητού τηλεφώνου, 418 παραβάσεις για μη χρήση ζώνης ασφαλείας, 976 παραβάσεις για μη χρήση προστατευτικού κράνους καθώς και 30 παραβάσεις για επικίνδυνους ελιγμούς. ",False
newsbomb.gr,https://www.kathimerini.gr/society/562548922/epta-pyrkagies-toy-ioylioy-ekapsan-470-000-stremmata/,,Meteo: Επτά πυρκαγιές έκαψαν 470.000 στρέμματα – Αναλυτικοί χάρτες,2023-08-01T15:49:16+03:00,Newsroom,"Από την αρχή του έτους έχουν καεί συνολικά στη χώρα μας περίπου 550.000 στρέμματα Ο συνδυασμός πολύ υψηλών θερμοκρασιών και ξηρών ατμοσφαιρικών συνθηκών στο πρόσφατο κύμα καύσωνα, αποδείχθηκε ευνοϊκός για το ξέσπασμα μεγάλων δασικών πυρκαγιών, που κατέστρεψαν εκατοντάδες χιλιάδες στρέμματα, σύμφωνα με έκθεση του meteo.gr του Εθνικού Αστεροσκοπείου Αθηνών.  Κατά το δεύτερο μισό του Ιουλίου, εκδηλώθηκαν στην Ελλάδα επτά μεγάλες δασικές πυρκαγιές σε Κέρκυρα, Αίγιο, Δερβενοχώρια, Αττική/Κουβαρά, Κάρυστο, Νέα Αγχίαλο και Ρόδο, που κατέκαψαν έκταση που προσεγγίζει τα 470.000 στρέμματα, σύμφωνα με την Υπηρεσία Ταχείας Χαρτογράφησης Copernicus της Ευρωπαϊκής Επιτροπής. Από την αρχή του 2023 έχουν καεί συνολικά περίπου 550.000 στρέμματα, σύμφωνα με το Ευρωπαϊκό Παρατηρητήριο για Δασικές Πυρκαγιές. Στον χάρτη του meteo.gr παρουσιάζoνται οι επτά αυτές μεγάλες δασικές πυρκαγιές και οι εκτάσεις που καταστράφηκαν σε κάθε περίπτωση.  Οι εκτάσεις που έχουν καεί από την αρχή του έτους, ξεπερνούν κατά 30% τον μέσο όρο των εκτάσεων που καίγονται ετησίως στην Ελλάδα, όπως προκύπτει από την ανάλυση των δεδομένων του Ευρωπαϊκού Παρατηρητηρίου για Δασικές Πυρκαγιές για την περίοδο 2006 – 2022. Οπως σημειώνει η ομάδα του Meteo και η πυρομετεωρολογική ομάδα του, “FLAME/METEO”, o αριθμός των δασικών πυρκαγιών που εκδηλώθηκαν και χαρτογραφήθηκαν στη χώρα μας έως την 30.07.2023 δεν παρουσιάζει κάποια σημαντική αύξηση.   To Meteo παρουσίασε σε χάρτες την εκτιμώμενη ευκολία ανάφλεξης και την ταχύτητα εξάπλωσης για τις περιόδους 1 – 11 Ιουλίου (πριν το κύμα καύσωνα), 12 με 23 Ιουλίου (κατά τη διάρκεια του κύματος καύσωνα) και 24 με 26 Ιουλίου που ολοκληρώθηκε το κύμα του καύσωνα, με βάση το Καναδικό Σύστημα Πυρομετεωρολογικών Δεικτών, όπως αυτό υπολογίζεται καθημερινά από την Πυρομετεωρολογική Ομάδα FLAME του ΜΕΤΕΟ/ΕΑΑ με βάση τις μετρήσεις των αυτόματων μετεωρολογικών σταθμών της μονάδας ΜΕΤΕΟ.  Πηγή meteo.gr ",False
newsbomb.gr,https://www.kathimerini.gr/society/562548910/erga-eksygchronismoy-sta-dioikitika-dikastiria-tis-athinas/,,Εργα εκσυγχρονισμού στα Διοικητικά Δικαστήρια της Αθήνας,2023-08-01T15:18:25+03:00,Newsroom,"Το έργο αναμένεται να παραδοθεί έως το τέλος του 2024 Σε εξέλιξη είναι το κτιριολογικό πρόγραμμα του υπουργείου Δικαιοσύνης για την αναβάθμιση και τον εκσυγχρονισμό των κτιριακών υποδομών στα Διοικητικά Δικαστήρια της Αθήνας. Στις 27 Ιουλίου υπεγράφη σύμβαση μεταξύ της αναθέτουσας αρχής «Κτιριακές Υποδομές Α.Ε.» (ΚτΥπ) και της αναδόχου εταιρείας, για την υλοποίηση του έργου «αναβάθμιση του κτιριακού συγκροτήματος των Διοικητικών Δικαστηρίων Αθηνών» και βάσει σύμβασης, το έργο αναμένεται να παραδοθεί έως το τέλος του 2024. Σύμφωνα με την ανακοίνωση, ο συνολικός προϋπολογισμός του συγκεκριμένου έργου ανέρχεται στα 2.285.000 ευρώ, τα οποία προέρχονται εξ’ ολοκλήρου από χρηματοδότηση του Ταμείου Ανάκαμψης και Ανθεκτικότητας, στο πλαίσιο του γενικότερου έργου κατασκευής, ανακαίνισης και αναβάθμισης των Δικαστικών Μεγάρων. Στο έργο της αναβάθμισης, περιλαμβάνονται ενδεικτικά: «Η δημιουργία κατάλληλης υποδομής στα ακροατήρια του κτιριακού συγκροτήματος (Διοικητικό Πρωτοδικείο και Διοικητικό Εφετείο) για την εγκατάσταση εξοπλισμού για τη διενέργεια δικών εξαποστάσεως, τηλεσυσκέψεων και τηλεσυνεδριάσεων. Η αντικατάσταση των υπαρχόντων φωτιστικών με νέα φωτιστικά, με λαμπτήρες τύπου LED, στα γραφεία, κοινόχρηστους χώρους και στα υπόγεια, με σκοπό τη βελτίωση του ενεργειακού αποτυπώματος του κτιρίου. Η βελτίωση των προσβάσεων και των υποδομών με κατάλληλες επεμβάσεις, έτσι ώστε τα κτίρια να είναι προσβάσιμα και «φιλικά» για τα Ατομα με Ειδικές Ανάγκες. Ο έλεγχος και η επισκευή, ή η αντικατάσταση θυρών πυρασφάλειας, καθώς και η διερεύνηση των υπαρχουσών υποδομών του κτιριακού συγκροτήματος σε θέματα σχετικά με την πυρασφάλεια και την αποτροπή τυχόν τρομοκρατικών ενεργειών. Η αναβάθμιση του χώρου που στεγάζεται το σύστημα αδιάλειπτης παροχής ρεύματος και η δημιουργία κατάλληλης υποδομής κλιματισμού του χώρου». ΑΠΕ-ΜΠΕ ",False
newsbomb.gr,https://www.kathimerini.gr/society/562544839/neo-prosontologio-gia-toys-dioikites-nosokomeion/,,Νέο «προσοντολόγιο» για τους διοικητές νοσοκομείων,2023-08-01T15:11:00+03:00,Πέννυ Μπουλούτζα,"Ανάλογα με την αξιολόγηση μπορεί να πάρουν πράσινη, κίτρινη (ως προειδοποίηση) ή κόκκινη κάρτα Τον Νοέμβριο του 2019 είχε προκαλέσει –τουλάχιστον– αίσθηση η επιλογή για τη θέση διοικητή νοσοκομείου ενός 80χρονου. Αυτό αποτέλεσε τη «θρυαλλίδα» για ένα κύμα σκληρής κριτικής που δέχθηκε η κυβέρνηση για το «προσοντολόγιο» των νέων –τότε– επικεφαλής των νοσοκομείων του ΕΣΥ. Ενα μήνα μετά, το υπουργείο Υγείας αντικατέστησε 13 διοικητές που είχαν αρχικά επιλεγεί, οι οποίοι είτε παραιτήθηκαν είτε με μια πιο «ψύχραιμη» ματιά δεν κρίθηκαν επαρκείς. Στο «τιμόνι» των νοσοκομείων έχουν βρεθεί τις τελευταίες δύο δεκαετίες ως διοικητές, πρώην δήμαρχοι και βουλευτές, σύζυγοι πολιτικών, θεολόγοι, γυμναστές, ένας κομμωτής… Ακόμα και ελεγκτής εναέριας κυκλοφορίας βρέθηκε στον «πύργο ελέγχου» νοσοκομείου. Σε πολλές περιπτώσεις το βασικό προσόν ήταν η κομματική ταυτότητα. Και αυτό παρά τις αλλεπάλληλες αυστηροποιήσεις του σχετικού θεσμικού πλαισίου από το 2001, όταν εισήχθη ο θεσμός του διοικητή στα κρατικά νοσοκομεία, έως σήμερα. Η νέα κυβέρνηση διά στόματος του πρωθυπουργού Κυριάκου Μητσοτάκη έχει διαμηνύσει ότι θα προχωρήσει σε αξιοκρατική επιλογή διοικήσεων σε φορείς του Δημοσίου, ενώ και ο υπουργός Υγείας Μιχάλης Χρυσοχοΐδης έχει αναφερθεί σε αλλαγή των κριτηρίων επιλογής των διοικητών στην Υγεία. Το υπουργείο Εσωτερικών επεξεργάζεται νέο σχέδιο νόμου για τις διοικήσεις των φορέων του Δημοσίου και το οποίο αναμένεται να είναι έτοιμο εντός του Σεπτεμβρίου. Οι πρώτες πληροφορίες αναφέρουν ότι θα απαιτείται και εμπειρία σε διοικητικές θέσεις, εκτός από τα τυπικά προσόντα (τίτλοι σπουδών). Η δε αξιολόγηση των υποψηφίων θα γίνεται σε τρία διαφορετικά στάδια: σε επίπεδο βιογραφικών, συνέντευξη σε επιτροπή –ενδεχομένως και γραπτή– και τελική επιλογή από τον υπουργό, μεταξύ των τριών επικρατέστερων με βάση την αξιολόγηση στα προηγούμενα επίπεδα. Η πρόεδρος της Ελληνικής Εταιρείας Management Υπηρεσιών Υγείας (ΕΕΜΥΥ), MSc Πολιτικής Υγείας και Σχεδιασμού Υπηρεσιών Υγείας, Γωγώ Οικονομοπούλου, μιλώντας στην «Κ» τονίζει ότι «το βασικό θέμα είναι πώς θα διασφαλισθεί ότι η διαδικασία επιλογής των στελεχών θα γίνει σωστά. Πώς θα μπουν δικλίδες ασφαλείας και δεν θα παρεισφρήσουν πάλι κομματικές επιλογές και άλλου είδους επιδιώξεις». Οπως αναφέρει η κ. Οικονομοπούλου, ένα από τα πράγματα που θα πρέπει να γίνουν είναι «να περιοριστούν τα γνωστικά αντικείμενα των νέων διοικητών των νοσοκομείων. Αλλιώς θα μπορούν να διοριστούν κάτοχοι πτυχίου θεολογίας, φυσικής αγωγής, παιδαγωγικών επιστημών και άλλων επαγγελμάτων, όπως έχει συμβεί στο παρελθόν. Για να μην αναφέρουμε έναν κομμωτή ο οποίος είχε ένα πτυχίο νοσηλευτικής αλλά η εργασία του ήταν να έχει ένα κομμωτήριο. Επίσης, θα πρέπει στα τυπικά προσόντα να συμπεριλαμβάνεται τουλάχιστον ένας μεταπτυχιακός τίτλος, συναφής με το αντικείμενο της διοίκησης. Διαχρονικά η ΕΕΜΥΥ υποστηρίζει ότι θα πρέπει να δημιουργηθεί ένας κλάδος στελεχών υπηρεσιών υγείας, από τον οποίο θα επιλέγονται οι εκάστοτε διοικήσεις και οι διευθυντές των υπηρεσιών». Σύμφωνα με την κ. Οικονομοπούλου, ιδιαίτερα σημαντικό είναι να υπάρχει διαφάνεια σε όλη τη διαδικασία αξιολόγησης. «Συνέντευξη των υποψηφίων διοικητών κατά τη διαδικασία επιλογής τους έχει γίνει και στο παρελθόν. Το ζήτημα δεν είναι αυτό. Το ζήτημα είναι πώς θα διασφαλίσεις την αξιοκρατική επιλογή από τη συνέντευξη. Αυτό μπορεί να γίνει μόνο με τη δημοσιοποίηση των αποτελεσμάτων της. Προσωπικά δεν καταλαβαίνω και την τελική επιλογή από τον υπουργό Υγείας μεταξύ των τριών επικρατέστερων υποψηφίων. Με βάση τι θα επιλέξει ο υπουργός; Ή είσαι πρώτος, ή είσαι δεύτερος, ή είσαι τρίτος. Εκτιμώ ότι η θέση στην κατάταξη πρέπει να δημοσιοποιείται για να είναι εφικτός ο δημόσιος έλεγχος». Τις τελευταίες δεκαετίες, διορίστηκαν ως διοικητές, πρώην πολιτευτές, σύζυγοι πολιτικών, θεολόγοι, γυμναστές, ακόμη και κομμωτής! Και οι επόμενοι διοικητές θα κληθούν να υπογράψουν μνημόνιο απόδοσης, κάτι που προβλέπεται και στο ισχύον θεσμικό πλαίσιο. Το ίδιο ισχύει και με την αξιολόγηση των εν ενεργεία διοικητών για το εάν πιάνουν τους στόχους του μνημονίου, τα αποτελέσματα της οποίας επίσης δεν ανακοινώνονται επισήμως. Σημειώνεται ότι οι περισσότεροι διοικητές έχουν λάβει παράταση της θητείας τους (έληξε αρχές του έτους) έως την προκήρυξη της θέσης τους. Για τους υπόλοιπους η θητεία έχει παραταθεί έως το τέλος Σεπτεμβρίου. Σύμφωνα με τα όσα ανέφεραν στην «Κ» στελέχη του υπουργείου Υγείας, έως σήμερα έχουν γίνεται τρεις αξιολογήσεις των υφιστάμενων διοικητών. Η πρώτη αξιολόγηση (2020) είχε καθαρά πιλοτικό χαρακτήρα. Οι δύο επόμενες είχαν ως αποτέλεσμα να βγουν «κόκκινες κάρτες» σε δέκα διοικητές, οι οποίοι στην πλειονότητά τους απομακρύνθηκαν είτε με εντολή υπουργού είτε με δική τους πρωτοβουλία. «Υπήρξε περίπτωση διοικητή που δεν πήγε καθόλου καλά στη συνέντευξη και κάλεσε μόνος του την επομένη στο υπουργείο για να υποβάλει την παραίτησή του γιατί, όπως είπε, κατάλαβε ότι δεν κάνει για αυτή τη δουλειά», σημειώνει στέλεχος του υπουργείου. Η αξιολόγηση των εν ενεργεία διοικητών με το ισχύον πλαίσιο γίνεται σε πολλά επίπεδα. Το πρώτο αφορά ποιοτική αξιολόγηση από τις διοικήσεις των Υγειονομικών Περιφερειών, όπου μεταξύ άλλων κρίνεται το επίπεδο συνεργασίας των διοικητών με το προσωπικό των νοσοκομείων και άλλους φορείς. Σε δεύτερο επίπεδο η αξιολόγηση γίνεται κεντρικά από το υπουργείο, όπου συγκρίνονται σε νοσοκομεία με κοινά χαρακτηριστικά οικονομικοί και λειτουργικοί δείκτες καθώς και δείκτες ποιότητας και ασφάλειας των ασθενών (π.χ. νοσοκομειακές λοιμώξεις κ.ά.). Π.χ., δεν θα μπει στην ίδια ομάδα σύγκρισης ο Ευαγγελισμός με ένα μικρό επαρχιακό νοσοκομείο. Στην επόμενη αξιολόγηση θα συμπεριληφθούν και εκθέσεις των κλιμακίων του Οργανισμού Διασφάλισης Ποιότητας στην Υγεία (ΟΔΙΠΥ) από τις επισκέψεις τους στα νοσοκομεία. Το τρίτο επίπεδο είναι αυτό της συνέντευξης από ειδική επιτροπή, η οποία γίνεται σε μία ομάδα 20-25 διοικητών με τις χειρότερες επιδόσεις ή για τους οποίους υπάρχουν πολλά ερωτήματα. Ανάλογα με την αξιολόγηση οι διοικητές μπορεί να πάρουν πράσινη, κίτρινη (ως προειδοποίηση) ή κόκκινη κάρτα που συνοδεύεται και με εισήγηση της επιτροπής προς τον υπουργό για απομάκρυνση. ",False
newsbomb.gr,https://www.kathimerini.gr/society/562548880/kriti-pyrkagia-sto-dasos-tis-keris-toy-dimoy-malevizioy/,,Κρήτη: Πυρκαγιά στο δάσος της Κέρης του δήμου Μαλεβιζίου,2023-08-01T14:43:17+03:00,Newsroom,"Στο σημείο, σύμφωνα με την πυροσβεστική, βρίσκονται 14 πυροσβέστες με 4 οχήματα και 1 ομάδα πεζοπόρου, που προσπαθούν να κατασβήσουν την πυρκαγιά. Στο δάσος της Κέρης του δήμου Μαλεβιζίου, επιχειρούν πυροσβεστικές δυνάμεις για την κατάσβεση πυρκαγιάς που καίει σε χαμηλή βλάστηση.  Στο σημείο, σύμφωνα με την πυροσβεστική, βρίσκονται 14 πυροσβέστες με 4 οχήματα και 1 ομάδα πεζοπόρου, που προσπαθούν να κατασβήσουν την πυρκαγιά η οποία φέρεται πως δεν απειλεί κάποιομ οικισμό. ",False
newsbomb.gr,https://www.kathimerini.gr/society/562548877/irakleio-paranomo-apostaktirio-se-spiti-entopise-to-sdoe/,,Ηράκλειο: Παράνομο αποστακτήριο σε σπίτι εντόπισε το ΣΔΟΕ,2023-08-01T14:42:17+03:00,Newsroom,"Παράλληλα, διενεργήθηκαν έλεγχοι σε 17 επιχειρήσεις υγειονομικού ενδιαφέροντος και ελήφθησαν δείγματα ποτών για περαιτέρω έλεγχο Ενα παράνομο αποστακτήριο που παρήγαγε και διέθετε μεγάλες ποσότητες αλκοολούχων ποτών, εντόπισε το ΣΔΟΕ (Γενική Διεύθυνση Αττικής) από κοινού με το Τμήμα Αντιμετώπισης Οργανωμένου Εγκλήματος Κρήτης, σε κατοικία στον νομό Ηρακλείου Κρήτης. Παράλληλα, διενεργήθηκαν έλεγχοι σε 17 επιχειρήσεις υγειονομικού ενδιαφέροντος και ελήφθησαν δείγματα ποτών για περαιτέρω εργαστηριακό έλεγχο. Οι έλεγχοι αυτοί εντάσσονται στο πλαίσιο της εντατικοποίησης των ελέγχων σε επιχειρήσεις διάθεσης και κατανάλωσης αλκοολούχων ποτών σε σημεία αυξημένης τουριστικής επισκεψιμότητας, με έμφαση ειδικά στις παραβάσεις που σχετίζονται με τη διάθεση και κατανάλωση αλκοολούχων ποτών.  Ως στόχος τίθεται η εξάλειψη του εμπορίου λαθραίας αλκοόλης, καθώς και νοθευμένων, επικίνδυνων για τον ανθρώπινο οργανισμό αλκοολούχων προϊόντων, της προστασίας των συμφερόντων του Δημοσίου και της Ε.Ε. και στην προστασία του καταναλωτικού κοινού από πρακτικές αθέμιτου ανταγωνισμού. Ειδικότερα: Α) Αξιοποιώντας σχετικές πληροφορίες, ελεγκτές της Επιχειρησιακής Διεύθυνσης ΣΔΟΕ Αττικής/Υποδιεύθυνση Β’/Τμήμα Η’, από κοινού με το Τμήμα Αντιμετώπισης Οργανωμένου Εγκλήματος Κρήτης, ύστερα από καταγγελίες διενήργησαν έλεγχο σε οικία στον νομό Ηρακλείου. Εκεί εντοπίστηκε αποστακτήριο με παράνομη παραγωγή και διάθεση μεγάλων ποσοτήτων αλκοολούχου ποτού και κατασχέθηκε παράνομος εξοπλισμός εμφιάλωσης και τυποποίησης αλκοολούχων ποτών. Τα αντικείμενα που καταγράφηκαν καταδεικνύουν, αφενός την εγκατάσταση πλήρους συστήματος αποστακτηρίου, ενώ αφ’ ετέρου οι κενές παλετοδεξαμενές και βαρέλια συνολικής χωρητικότητας 12.000 Lt με υπολείμματα αλκοολούχου ποτού, την προγενέστερη του ελέγχου παραγωγή και διάθεση σε άγνωστο αγοραστή μεγάλων ποσοτήτων άγνωστου αλκοολούχου ποτού παράνομα αποσταγμένου, για τις οποίες δεν αποδόθηκαν οι αναλογούντες δασμοί και λοιποί φόροι. Το εν λόγω αποστακτήριο λειτουργούσε χωρίς την απαραίτητη άδεια αποστακτηρίου και ποτοποιού εκδοθείσα από την αρμόδια Τελωνειακή αρχή. Συνολικά κατασχέθηκαν 490 λίτρα άγνωστου αλκοολούχου ποτού αλκοολικού βαθμού 40%, 13.500 λίτρα αλκοολούχου μίγματος σε ζύμωση που χρησιμοποιείτο ως πρώτη ύλη για την παραγωγή του παράνομου αλκοολούχου ποτού, επαγγελματικά μηχανήματα και άλλα συστήματα παραγωγής. Η έρευνα συνεχίζεται προκειμένου να εντοπιστεί η συνολική ποσότητα αλκοολούχων ποτών που διακινήθηκε από τους εμπλεκόμενους, καθώς επίσης και οι επιχειρήσεις στις οποίες διατέθηκαν. Επίσης κατασχέθηκαν από το Τμήμα Αντιμετώπισης Οργανωμένου Εγκλήματος Κρήτης δύο κυνηγετικά όπλα με ληγμένες τις σχετικές άδειες. Σχηματίσθηκε δικογραφία σε βάρος δύο ημεδαπών για παραβάσεις του Τελωνειακού Κώδικα ν.2960/2001, του ν. 2969/2001 και του ν. 2198/1993 «περί όπλων». Από την κατασχεθείσα ποσότητα αλκοολούχων ποτών ελήφθησαν δείγματα, τα οποία έχουν αποσταλεί προς εξέταση στη Χημική Υπηρεσία για να προσδιορισθεί επακριβώς η σύνθεση του παράνομου αλκοολούχου ποτού. Για τις ανωτέρω διαπιστώσεις θα ενημερωθούν οι υπηρεσίες της ΑΑΔΕ για τον υπολογισμό των δασμών κ.λπ. φόρων, που διέφυγαν της είσπραξης και τον καταλογισμό των διοικητικών προστίμων για τις λαθρεμπορικές και φορολογικές παραβάσεις. Β) Η Επιχειρησιακή Διεύθυνση ΣΔΟΕ Αττικής έχει εντείνει τις δράσεις της, εστιάζοντας ιδιαιτέρως στην πώληση αλκοολούχων ποτών και σε συνεργασία με το Τμήμα Αντιμετώπισης Οργανωμένου Εγκλήματος Κρήτης πραγματοποίησε το ίδιο διάστημα ελέγχους σε 17 επιχειρήσεις υγειονομικού ενδιαφέροντος και ελήφθησαν δείγματα ποτών για περαιτέρω εργαστηριακό έλεγχο. Κατά τις έρευνες: -εντοπίσθηκαν και κατασχέθηκαν μηχανήματα POS τράπεζας άλλης χώρας και αδήλωτη ταμειακή μηχανή. Από την επεξεργασία των κατασχεμένων στοιχείων θα προσδιοριστεί η αδήλωτη φορολογητέα ύλη. -συνελήφθησαν από τις αστυνομικές αρχές τρεις ημεδαποί για αδικήματα στέρησης πιστοποιητικών υγείας και παραβίασης ωραρίου χρήσης μουσικών οργάνων. ",False
newsbomb.gr,https://www.kathimerini.gr/society/562548814/fotia-sto-dryofyto-artas-kinitopoiithikan-epigeies-kai-enaeries-dynameis/,,Φωτιά στο Δρυόφυτο Αρτας – Κινητοποιήθηκαν επίγειες και εναέριες δυνάμεις,2023-08-01T14:10:12+03:00,Newsroom,"Από τη φωτιά δεν απειλούνται κατοικημένες περιοχές Πυρκαγιά βρίσκεται σε εξέλιξη σε δασική έκταση στο Δρυόφυτο Αρτας. Σύμφωνα με την Πυροσβεστική, έχουν κινητοποιηθεί επίγειες και εναέριες δυνάμεις. Ειδικότερα, στο σημείο μετέβησαν 24 πυροσβέστες και 2 ομάδες πεζοπόρων τμημάτων με οχτώ οχήματα και ένα ελικόπτερο. Από τη φωτιά δεν απειλούνται κατοικημένες περιοχές. ",False
newsbomb.gr,https://www.kathimerini.gr/society/562548802/ioannina-profylakistike-o-57chronos-poy-synelifthi-gia-emprismo/,,Ιωάννινα: Προφυλακίστηκε ο 57χρονος που συνελήφθη για εμπρησμό,2023-08-01T14:02:22+03:00,Newsroom,"Ο 57χρονος συνελήφθη στο Καλέντζι Τζουμέρκων και κατηγορείται για εμπρησμό από πρόθεση Προφυλακιστέος κρίθηκε, μετά την απολογία του στην ανακρίτρια, ο 57χρονος που συνελήφθη στο Καλέντζι Τζουμέρκων και κατηγορείται για εμπρησμό από πρόθεση σε δασική περιοχή. Το βράδυ του περασμένου Σαββάτου, 29 Ιουλίου, ο κατηγορούμενος βρισκόταν με το αυτοκίνητό του λίγο έξω από το Καλέντζι και παρακολουθούσε την εξέλιξη πυρκαγιάς δίπλα στο σημείο όπου είχε σταθμεύσει. Οί κάτοικοι της περιοχής τον είδαν και ενημέρωσαν τις Αρχές. Λίγο αργότερα συνελήφθη από τους άνδρες του Ανακριτικού Τμήματος της Πυροσβεστικής. Πηγή: ΑΠΕ – ΜΠΕ ",False
newsbomb.gr,https://www.kathimerini.gr/society/562544869/synenteyxi-toy-sifi-zachariadi-stin-k-o-pateras-moy-elege-oti-i-politiki-einai-pio-vromiki-apo-ti-mafia/,,Συνέντευξη του Σήφη Ζαχαριάδη στην «Κ» : «Ο πατέρας μου έλεγε ότι η πολιτική είναι πιο βρώμικη από τη μαφία»,2023-08-01T13:24:59+03:00,Σταύρος Τζίμας,"Ο Σήφης Ζαχαριάδης μιλάει για τον πατέρα του, πενήντα χρόνια μετά την αυτοκτονία του Γονατίζοντας από τάφο σε τάφο σ’ένα απέραντο εγκαταλειμμένο νεκροταφείο στη Σιβηρία, ο  σαραντάχρονος «Σηφάκος», πάσχιζε να καθαρίσει από το χιόνι και τον πάγο, τις μαρμάρινες επιτύμβιες πλάκες τους. Με το που ξεσκέπαζε μια και διάβαζε το όνομα του αιώνιου «ενοίκου» του τάφου συνέχιζε στον επόμενο, και μετά παρακάτω στον μεθεπόμενο κ.ο.κ  Οι καιρικές συνθήκες του σιβηρικού χειμώνα καθιστούσαν το εγχείρημά του παράτολμο. Το θερμόμετρο έδειχνε -35 βαθμούς και οι τάφοι στο νεκροταφείο ήταν σκεπασμένοι με σκληρές κρούστες πάγου και σχεδόν θαμμένοι στο φρέσκο χιόνι, που έπεφτε αδιάκοπα. Εκείνος, όμως, τυλιγμένος στο βαρύ γούνινο παλτό και την παραδοσιακή ρωσική «Σιάπικα» στην κεφαλή του, συνέχιζε απτόητος. Αναζητούσε εναγωνίως στην απέραντη και σιωπηλή νεκρόπολη, του Τιουμέν, έναν τάφο που να γράφει Νίκος Ζαχαριάδης! Ηταν η ύστατη επιθυμία του πατέρα του, να τον φέρει, έστω και νεκρό, ατιμασμένο από τους συντρόφους του και κυνηγημένο από την μεγάλη «μητέρα του σοσιαλισμού», που τόσο είχε πιστέψει, πίσω στην  φυσική πατρίδα, στην οποία με τις αποφάσεις του είχε προκαλέσει πόνο, αίμα, και ποτάμια δάκρυα. «Οταν αποχωριστήκαμε την ύστατη φορά που τον επισκέφθηκα στον δεύτερο τόπο εξορίας του, στο Σοργκούτ της Σιβηρίας, τα τελευταία του λόγια ήταν «Σηφάκο, μόλις θα έχεις την δυνατότητα  πάρε  τα κόκαλά μου στην Ελλάδα, τουλάχιστον, έστω και έτσι να γυρίσω πίσω». Επρεπε, λοιπόν, να κάνω το χρέος μου», λέει στην «Κ» ο μικρός γιος του Νίκου Ζαχαριάδη, Ιωσήφ– ο αγαπημένος του  Σηφάκος όπως τον αποκαλούσε- καθώς περιγράφει στην «Κ» με αφορμή την συμπλήρωση, την 1η Αυγούστου, πενήντα χρόνων από την αυτοκτονία του εξόριστου στην Σιβηρία, κομμουνιστή ηγέτη,  την μυθιστορηματική εκταφή του και το τελευταίο του ταξίδι, αυτό της πολυσυζητημένης επιστροφής του στην Ελλάδα. Με την κατάρρευση της Σοβιετικής Ενωσης, το 1991 ο Σήφης (του είχε δώσει το όνομα του Στάλιν) Ζαχαριάδης και ο μεγαλύτερος αδερφός του (από την πρώτη γυναίκα) Κύρος έθεσαν σε κίνηση την διαδικασία για να εκπληρώσουν την επιθυμία του πατέρα τους.  Εγραψαν γράμμα στον Γκορμπατσώφ στην αρχή και στον Γελτσιν, στη συνέχεια, και τους ζητούσαν να επιτρέψουν την εκταφή και μεταφορά στην Ελλάδα των οστών του Νίκου Ζαχαριάδη- η απάντηση και των δυο ήταν θετική.  «Στις 30 Νοεμβρίου του 1991 ταξίδεψα στο Τιουμέν, μερικές χιλιάδες χιλιόμετρα μακριά από τη Μόσχα, με σκοπό  να τον φέρω πίσω, στην Ελλάδα. Ο Νίκος είχε ταφεί στο Τιουμέν μερικά χιλιόμετρα από το Σοργκουτ, όπου είχε αυτοκτονήσει, την 1η Αυγούστου του 1973. Φτάνοντας από τη Μόσχα στο Τιουμεν είχε -35 βαθμούς, στη Σιβηρία το κρύο είναι φοβερό.  Επί μια εβδομάδα πήγαινα τρεις φορές την ημέρα στο παλιό νεκροταφείο δέκα χιλιόμετρα έξω από  την πόλη. Εκεί δεν βγάζουν κόκαλα. Τα τελευταία πέντε χρόνια το νεκροταφείο αυτό ήταν κλειστό, είχε γεμίσει ασφυκτικά, και δεν έβαζαν άλλους πια. Το χιόνι και ο πάγος είχαν σκεπάσει τα πάντα. Ρώτησα κάποιους φύλακες που μπορώ να βρω τον τάφο του πατέρα μου, που τον είχαν θάψει εκεί πριν δέκα οχτώ χρόνια. Μου έδειξαν μια πλαταιϊτσα, από την οποία διακτινώνονταν δέκα διάδρομοι. «Πήγαινε ψάξε κάπου εκεί», μου είπαν. Τους ρώτησα αν υπάρχει κάποια επιγραφή. «Τι επιγραφή μου δεν βλέπεις τι κατάσταση επικρατεί…», μου είπαν. Αρχισα να ψάχνω έναν-έναν τους τάφους, που ήταν σκεπασμένοι με χιόνι και πλάκες πάγου. Τι να βρεις εκεί!. Το νεκροταφείο απλωνόταν σε έκταση δεκαπέντε τετραγωνικών χιλιομέτρων. Εσκυβα πάνω από τάφους και γονατιστός πάλευα να αποκαλύψω την ταφόπλακα για να διαβάσω  το όνομα. Την τελευταία μέρα, ξεθεωμένος πλέον, απογοητεύτηκα. Είπα μέσα μου, εντάξει, θα επιστρέψω την άνοιξη, θα πάρω και τον Κύρο και θα τον βρούμε». Σταματάει για λίγο την αφήγηση και συνεχίζει με μια εξομολόγηση, που με αφήνει άφωνο: «Εγώ είμαι άθεος, ξέρεις, αλλά αυτό που έζησα τότε, ήταν κάτι εξωπραγματικό, ξεχωριστό, υπερφυσικό (!)». Δηλαδή; Ρωτάω ενστικτωδώς. «Την τελευταία φορά που πήγα στην «πλατεία» στάθηκα και στο κέντρο του νεκροταφείου σαν κάποιος να μου έλεγε μέσα μου: πήγαινε προς αυτή την κατεύθυνση, ήταν σαν να με έσπρωχνε μια αόρατη δύναμη. Ξαφνικά μέσα μου με πλημμύρισε ένα αίσθημα βεβαιότητας, ήμουν σίγουρος ότι θα τον βρω. Κινήθηκα προς τα εκεί που μου με έσπρωχνε η εσωτερική δύναμη. Ηταν χιλιάδες οι τάφοι. Ενα ανεξήγητο πράγμα, ήμουν βέβαιος μέσα μου ότι θα βρω τον τάφο του Νίκου. Από μακριά στο μάτι μου καρφώθηκε ένας τάφος και η «δύναμη» μέσα μου σαν να μου έλεγε ότι ήταν αυτός. Επεφτε πυκνό χιόνι και άρχισα να βαδίζω γρήγορα ανάμεσα στους τάφους. Είχα μαζί μου  μια  μικρή φωτογραφία από την κηδεία του πατέρα μου, που έδειχνε ότι δίπλα από τον τάφο,  ένα δεντράκι, με λεπτό κορμό. Επειτα από δέκα οχτώ χρόνια το δεντράκι είχε γίνει μεγάλο με χοντρό κορμό. Καμία σχέση με αυτό της εικόνας. «Εκεί», σαν να μου έλεγε η «δύναμη». Πήγα ακριβώς, και άρχισα να απομακρύνω με τα χέρια μου  από τον τάφο το χιόνι και τον πάγο. Επιτέλους καθάρισα την πλάκα και τότε διέκρινα την επιγραφή: Νίκος Ζαχαριάδης. Ε, λοιπόν, αυτό που έγινε εκείνη την ημέρα στο νεκροταφείο του Τιουμέν ήταν 100% από πάνω (σηκώνει το κεφάλι του και μου δείχνει τον ουρανό, υπονοώντας τον θεό)». Ο Ιωσήφ Ζαχαριάδης ξανασυναντούσε, έπειτα από δέκα οχτώ χρόνια, με «ουράνια πλοήγηση» αυτή τη φορά, τον πατέρα του. Εως τότε δεν του είχε επιτραπεί από τις Σοβιετικές αρχές, ούτε να πάει να του ανάψει ένα κερί. «Είχα συμφωνήσει με τρεις εργάτες να τους δώσω από 1000 ρούβλια  στον κάθε έναν για να τον βγάλουν από το μνήμα και να τον βάλουμε σε φέρετρο. Μου είχαν πει εκείνοι: δεκαοχτώ χρόνια στον τάφο, τι θα έχει απομείνει; λίγα κόκαλα. Θα κάνεις ένα ξύλινο κουτί ένα μέτρο με μεταλλικό καπάκι και θα τον βάλεις μέσα. Εγώ το έφτιαξα με μήκος ένα μέτρο και είκοσι εκατοστά. Οταν όμως   ανέσυραν την σιδερένια κάσα που του είχε φτιάξει η KGB και την ανοίξαμε, μέσα ήταν ο Νίκος σχεδόν ολόιδιος όπως τον είχαν βάλει. Δεν είχε λιώσει λόγω του ότι ήταν σφραγισμένος και στο φέρετρο δεν έμπαινε νερό και αέρας ώστε να αποσυντεθεί η σάρκα!». -Τι έγινε μετά; «Λέει ένας από αυτούς: έχω στο σπίτι ένα μεγάλο τσίγκινο κουτί που βάζω πατάτες, θα  πάω να το φέρω. Στη συνέχεια πήγαμε σ’ ένα κοντινό εργοστάσιο για να φτιάξουμε ένα μεταλλικό καπάκι, αλλά ήταν κλειστό λόγω Σαββάτου. Ενας από τους εργάτες επιστράτευσε κάποιον γνωστό του  που μας  το έφτιαξε και έτσι κλείσαμε τον Νικό μέσα. Επρεπε όμως να τον περάσουμε από τελωνείο αλλά εκεί θα μας έλεγαν: ανοίξτε να ελέγξουμε τι έχετε μέσα- γιατί θα μπορούσαμε να μεταφέρουμε ναρκωτικά. Τι να ανοίξουμε;, μέσα υπήρχε ένας νεκρός που δεν είχε λιώσει. Ενας άλλος μισθωμένος εργάτης , μου λέει τότε: μην στεναχωριέσαι, έχω έναν φίλο στο τελωνείο που θα μας βοηθήσει. Πράγματι ήρθε έγραψε ένα συνοδευτικό χαρτί χωρίς να δει το περιεχόμενο της κάσας και έφυγε. Το κουτί ήταν πολύ βαρύ, τέσσερα άτομα και δεν μπορούσαμε να το σηκώσουμε. Μέχρι τις 2 τη νύχτα που ήρθε το τρένο οι εργάτες έμειναν μαζί μου για να το φορτώσουμε στο τρένο. Στις 7 Δεκεμβρίου, ημέρα Σάββατο, όλα είχαν τελειώσει. Τον έφερα στη Μόσχα σιδηροδρομικώς, τον βάλαμε σ’ ένα νεκροτομείο και στις 21 Δεκεμβρίου τον μεταφέραμε με πτήση της Αεροφλότ  στην Ελλάδα, όπου τέθηκε σε λαϊκό προσκύνημα και στις 28 του ίδιου μήνα τον κηδέψαμε στο 1ο νεκροταφείο». Ο αμφιλεγόμενος Eλληνας κομμουνιστής ηγέτης πέταξε πάνω από τα συντρίμμια της Σοβιετικής Eνωσης την οποία με πάθος είχε αγαπήσει και υπηρετήσει και τα ελληνικά βουνά στα οποία έσυρε χιλιάδες νέους ανθρώπους για μια υπόθεση εξαρχής προδομένη, που κατέληξε στον όλεθρο. Ο γιος του είχε εκπληρώσει το χρέος του, όπως ο πατέρας του είχε ζητήσει. Τουλάχιστον τρεις φορές ο Ζαχαριάδης  είχε ζητήσει από τους τόπους εξορίας του (Μποροβίτσι, Σοργκουτ) στην Σοβιετική Ενωση να του επιτραπεί να ταξιδέψει στην Ελλάδα, δηλώνοντας μάλιστα την πρόθεσή του να δικαστεί από ελληνικό δικαστήριο για όσα του καταλογίζονταν για τον Εμφύλιο. Του τις αρνήθηκαν όλες, ακόμα και όταν άρχισε να απειλεί ότι θα αυτοκτονήσει. Σε μια περίπτωση, μάλιστα, κατόρθωσε ο ίδιος να φτάσει στην είσοδο του κτιρίου της ελληνικής πρεσβείας στη Μόσχα για να ζητήσει πολιτικό άσυλο, αλλά στην είσοδο τον συνέλαβαν πράκτορες της KGB και τον εξόρισαν από το Μποροβιτσι στο μακρινό Σοργκούτ της Σιβηρίας για να κόβει ξύλα στο δάσος. Το χειρότερο για εκείνον: του στέρησαν από την πατρική φροντίδα και στοργή τον «Σηφάκο», τον οποίο είχε μαζί του στο Μποροβίτσι, αφού η τότε σύζυγός του Ρούλα Κουκούλου, βρισκόταν στην Ελλάδα φυλακισμένη. «Η KGB του απαγόρευσε να με πάρει μαζί του στο Σοργκουτ και με έστειλαν, μικρό παιδί σε στρατιωτικό σχολείο μακριά στον Καύκασο…», λέει. Ο Σήφης Ζαχαριάδης όταν είχε διακοπές στο σχολείο του, επισκεπτόταν τον πατέρα του στο Σοργκούτ. Τον είδε για τελευταία φορά ζωντανό, μια εβδομάδα προτού περάσει θηλιά στο λαιμό του και αυτοκτονήσει, διαμαρτυρόμενος για την άρνηση του ΚΚΣΕ και του ΚΚΕ να ικανοποιήσουν τα αιτήματά του, με κορυφαίο εκείνο της χορήγησης άδεια επιστροφής στην Ελλάδα. «Eχω πάντα μπροστά μου την τελευταία εικόνα του. Καθώς αναχωρούσα με το αυτοκίνητο  για το αεροδρόμιο γύρισα και τον κοίταξα. Στεκόταν στην είσοδο του σπιτιού και με κοίταζε σιωπηλός από την μισόκλειστη πόρτα γνωρίζοντας ο ίδιος ότι ήταν η τελευταία φορά που με έβλεπε, αφού είχε αποφασίσει να αυτοκτονήσει, εγώ όμως δεν το ήξερα…». -Σου έδωσε κάποια συμβουλή προτού αποχωριστείτε, τον ρωτώ; «Ναι, να μην καπνίζω και να μην ασχοληθώ ποτέ με την πολιτική γιατί όπως μου είπε είναι βρόμικη, πιο βρόμικη και από την μαφία…». Με την αναχώρηση του γιού από το Σοργκουτ, το καλοκαίρι του 1973, ο τελευταίος άνθρωπος που συνάντησε τον Νίκο Ζαχαριάδη στον τόπο εξορίας ήταν το μέλος του ΠΓ του ΚΚΕ Κώστας Λουλές. Τον είχε στείλει το κόμμα για να τον βολιδοσκοπήσει εάν ήταν αποφασισμένος πράγματι να αυτοκτονήσει όπως στα γράμματά του προς το κόμμα απειλούσε δίνοντας μάλιστα ως καταληκτική ημερομηνία την 1η Αυγούστου, εάν οι σοβιετικοί δεν ικανοποιούσαν τα αιτήματά του. Επιστρέφοντας ο Λουλές, ενημέρωσε τους Σοβιετικούς ότι ο εξόριστος θα υλοποιήσει την απειλή του, στο κόμμα όμως είπε πως δεν πιστεύει ότι ο Ζαχαριάδης θα το πράξει καθότι είναι κομμουνιστής. Διαψεύστηκε: την ημερομηνία  που είχε προαναγγείλει, ο «προδότης» συν τροφός του βρέθηκε κρεμασμένος. Η επίσημη αιτία θανάτου ήταν καρδιακή ανακοπή, οι σοβιετικοί και η ηγεσία του ΚΚΕ ήξεραν ωστόσο ότι είχε αυτοκτονήσει. -Είχες αντιληφθεί κάποιο σημάδι, που να πρόδιδε ότι μπορεί να κάνει κακό στον εαυτό του; «Εδειχνε στεναχωρημένος, αλλά δεν μου έδωσε να καταλάβω κάτι τέτοιο». -Πως πληροφορήθηκες τον θάνατό του; «Στις 26 Ιουλίου, λίγο πριν πάει στο Σοργκουτ ο Λουλές ήρθε σ εμένα και την μάνα μου, την Ρουλα Κουκούλου, που είχε αποφυλακιστεί και βγει παράνομα από την Ελλάδα, μια πρόσκληση για διακοπές στην Βουλγαρία από την Τσόλα Ντραγκοϊτσεβα, ηγετικό στέλεχος του ΚΚΒ. Μου έβγαλαν σε μισή ώρα διαβατήριο και μας έστειλαν στην Βουλγαρία. Ήταν προφανώς σχέδιο της KGB για να μην  μάθουμε ότι ο Νίκος σχεδιάζει να αυτοκτονήσει και κάνουμε προσπάθειες να τον μεταπείσουμε. Εκεί η Ρούλα δέχτηκε τηλεφώνημα από τον Τσεμενκωφ, υπεύθυνο για τις σχέσεις ΚΚΣΕ και ΚΚΕ, ότι ο Νίκος είναι σοβαρά άρρωστος. Επιστρέψαμε αμέσως στη Μόσχα, όπου μας είπαν την αλήθεια, αλλά  μας δέσμευσαν  να μην πούμε τίποτα για τις ακριβείς συνθήκες θανάτου. Εγώ, όμως  το είπα κατ ευθείαν στον Κύρο τον αδελφό μου. Ως γνωστόν επισήμως είχαν αποδώσει  αρχικά τον θάνατό του σε καρδιακή προσβολή, αλλά γρήγορα μαθεύτηκε ότι αυτοκτόνησε». Ο Ζαχαριάδης κηδεύτηκε στο νεκροταφείο της πολης Τιουμεν, κοντά στα Σοργκουτ,  υπό άκρα μυστικότητα και υπό την αυστηρή επιτήρηση της KGB.  «Στο νεκροταφείο βρεθήκαμε εγώ, η Ρούλα ο αδερφός μου Κύρος, ο Κώστας Γάτσος, γραμματέας του ΚΚΕ στη Μόσχα, δυο στελέχη του ΚΚΣΕ, αρμόδιοι για τις σχέσεις με το ΚΚΕ  και κάποιοι  άνθρωποι της KGB. Στην αρχή οι Σοβιετικοί πίεζαν να γράφει πάνω στον τάφο Νικολαϊ Νικολεγιεβιτς Νικολαγιεφ, το ψευδώνυμο δηλαδή με το οποίο τον είχαν εξορίσει. Oμως η Ρούλα ήταν ανένδοτη και έτσι κηδεύτηκε ως Νίκος Ζαχαριάδης. Από εκείνη την ημέρα επέστρεψα στο Τιουμεν στις 30 Νοεμβρίου του 1991 που σας είπα για να τον πάρω…». – Νομίζεις ότι αν είχε πάει η Κουκούλου στο Σοργκουτ, όπως της το είχαν ζητήσει στο κόμμα, θα τον έπειθε νε μην  αυτοκτονήσει; «Δεν μπορούσε να πάει η Ρουλα. Oταν ήρθε στη Μόσχα στις 25 Δεκεμβρίου του 1972  μου είπε, επειδή εγώ θα πήγαινα στο Σοργκουτ, να ρωτήσω τον Νικο εάν θέλει να πάει και εκείνη θα το έκανε αμέσως. Πράγματι, έφτασα, την 1η Γενάρη του 1973, και του το είπα μου λέει: όχι δεν θέλω να έρθει, αλλά εσύ πρέπει να επιστρέψεις αμέσως στη Μόσχα. Η μάνα σου έκανε τόσα χρόνια να σε δει και πρέπει να κάνετε μαζί διακοπές. Αυτό έγινε την 1η Γενάρη του 1973». -Hξερες ποιος ήταν ο πατέρας σου; «Μέχρι τα δεκαπέντε μου, όχι. Ένιωθα ότι δεν ήταν ένας απλός άνθρωπος αλλά δεν  γνώριζα τίποτα περισσότερο. Μια φορά στο Μποροιβιτσι στην πρώτη εξορία, είχε πάει για δουλειά, στο δασαρχείο, εγώ γύρισα από το σχολείο και ήμουν μόνος μου. Κατι έψαχνα  και βρήκα ένα γράμμα προς τον Μαο Τσε τουνγκ στα ρώσικα και ένα, αν θυμάμαι  καλά, προς τον Τσαουσεσκου. Ήμουν εφτά χρονών και κατι άρχισα να υποψιάζομαι. Το καλοκαίρι του 1966  με φώναξε  η Κατερίνα Ζορμπαλά στη Μόσχα, μάλλον με εντολή του ΚΚΣΕ, και μου μίλησε για κάποια πράγματα. Την άλλη μέρα έφυγα για το Σοργκουτ και εκεί του είπα «τι έγινε; γιατί δεν μου μίλησες ποτέ;» «Δεν ήθελα να σου τα πω εγώ γιατί θέλω να είναι αντικειμενικά. Τώρα που ξέρεις μπορούμε να μιλήσουμε και πράγματι μιλήσαμε για πρώτη φορά» μου απαντησε. Ήμουν σοκαρισμένος, απ όσα μ οπυ είπε. Ο καλύτερος άνθρωπος στον κόσμο έγινε χαφιές, προδότης του κόμματος, με όλα αυτά που του έσουρναν. -Σε διακατέχει πικρία για το κόμμα και την συμπεριφορά του στον πατέρα σου, την βρίσκεις σκληρή; «Τότε ήταν ένα άλλο κόμμα. Η λέξη που μπορεί να αποδώσει τα αισθήματά μου είναι «κακοκάρδισμα», στα ρώσικα το λένε «Ομπίντα», είναι κάτι περισσότερο από πικρία, αυτό που λένε «μου χάλασε την καρδιά». – Πως ήταν ως πατέρας; «Τρυφερός αλλά και αυστηρός, χωρίς ματς- μουτς, σας είπα ότι όταν επέστρεφα στη Μόσχα δεν με αποχαιρέτησε ποτέ. Hμουν έξη χρονών και με έβαζε στο τρένο για να επιστρέψω μόνος στη Μόσχα». «Εχω κρεμασμένη στον τοίχο του σπιτιού μου μια φωτογραφία του Ζαχαριάδη και όταν με απασχολεί κάτι δύσκολο μιλάω μαζί του». – Οι σχέσεις του Νίκου Με την Ρούλα Κουκουλου πως ήταν; Hταν πάρα πολύ ερωτευμένος με την Ρούλα. Παντρεύτηκαν με παπά το 1948 σε μια εκκλησία στις Πρέσπες. Eζησαν ευτυχισμένοι εφτά χρονιά. Μετά η Ρούλα έφυγε από την Ρουμανία για την Ελλάδα για παράνομη δουλειά. Hμουν τεσσάρων  χρόνων και δυο εβδομάδων όταν έφυγε. Eφυγε τον Γενάρη και πιάστηκε τον Αύγουστο. Ο Νίκος της είπε να μην κατέβει στην Ελλάδα αλλά εκείνη επέμενε ότι δεν είναι σωστό η γυναίκα του Γραμματέα να μην πάει και να πηγαίνουν τα άλλα στελέχη.  Το 1957, στις 14 Ιουνίου, ως γνωστόν υπέγραψε μαζί με άλλες εκατόν τριάντα εφτά γυναίκες από τις φυλακές Αβερωφ, το γράμμα με το οποίο δήλωναν ότι τον αποκηρύσσουν . Εγώ ως γιος της ποτέ δεν της άνοιξα αυτό το θέμα.  Πιστεύω ότι δεν είχα δικαίωμα να την κρίνω. Μίλησα όμως με άλλες συγκρατούμενες στην ίδια φυλακή και μου είπαν ότι επί μήνες έκλεγε, ότι δεν ήθελε να υπογράψει, αλλά την πίεζε η νέα ηγεσία. Δέκα  μέρες πριν πεθάνει στην Αθήνα μου ζήτησε να μιλήσουμε και τότε μου είπε την ιστορία. Μου τόνισε χαρακτηριστικά ότι «ο Νίκος μου είχε μάθει ότι πρώτα απ όλα είναι το κόμμα». Και το κόμμα τον διέγραψε. Εγώ νομίζω ότι εάν δεν το υπέγραφε, την άλλη μέρα οι δεξιές  εφημερίδες, θα ξεσήκωναν θόρυβο ότι η γυναίκα του Ζαχαριάδη πήγε ενάντια στο κόμμα για χάρη του συζύγου της. Γι αυτό δεν μπορώ να την κρίνω. Ο Ζαχαριάδης δεν την ξαναείδε ποτέ; Oχι, τελευταία φορά ήταν στις 11 Γεναρη του 55 όταν έφυγε για την Ελλάδα. Πήρε τότε μαζί της την χτένα του  και μου  την έδωσε εμένα έπειτα από είκοσι χρόνια. Oπως μου είπε ήθελα κάτι από τον Νίκο που να το καβαλούσε πάντα μαζί του. Την ρώτησα λοιπόν, εκείνη την ημέρα, εάν θα υπέγραφε αυτό το γράμμα τώρα. Oχι, μου απάντησε» -Πιστεύεις ότι η ιστορία αδίκησε τον πατέρα σου; Σίγουρα, τον αδίκησαν οι άνθρωποι. -Το ότι κουβαλάς ένα τόσο βαρύ όνομα ήταν εμπόδιο ή εφόδιο στη ζωή του; «Ούτε το ένα ούτε το άλλο Θυμάμαι μόνο σε μια περίπτωση που επέστρεφα από το Λουτράκι στην Αθή να και με σταμάτησαν για έλεγχο στα διόδια. Δεν είχαν την άδεια κυκλοφορίας του αυτοκινήτου και πίστεψα ότι θα μου βάλλουν πρόστιμο Όταν είδε ο αστυνομικός την ρωσική μου ταυτότητα και διάβασε το όνομα με ρώτησε αν έχω κάποια σχέση με τον γνωστό Νικο Ζαχαριάδη. Του είπα ότι είμαι ο γιος του και μου λέει: «φύγε». Ισως να ήταν μέλος του κόμματος». (γελάει). Συναντηθήκαμε με τον Σήφη Ζαχαριάδη σ ένα καφέ στην Περαία της Θεσσαλονίκη, όπου ζει, απαρατήρητος, με την Ρωσίδα γυναίκα του, σε μια όμορφη γειτονιά. Παρακολουθεί τηλεόραση «Εχω κρεμασμένη στον τοίχο του σπιτιού μου μια φωτογραφία του Ζαχαριάδη και όταν με απασχολεί κάτι δύσκολο μιλάω μαζί του» λέει. Ετοιμαζόταν να κατέβει στην Αθήνα για τις εκδηλώσεις που είχε προγραμματίσει το ΚΚΕ για τα πενήντα χρόνια από την αυτοκτονία του πατέρα του. Από το 2007 που εγκαταστάθηκε στην Ελλάδα, κάθε χρόνο την 1η Αυγούστου αφήνει ένα γαρύφαλλο στον τάφο του «Νίκου», όπως τον ανέφερε συνεχώς στην κουβέντα μας, που δεν θα μπορούσε να περάσει και στο σήμερα. Οπως μου είπε ψηφίζει και στηρίζει το ΚΚΕ ενώ έχει ενδιαφέρον η απάντησή του στην ερώτησή μου για το πως είδε την διακυβέρνηση της «πρώτης φορά Αριστεράς». «Στην αρχή ο ΣΥΡΙΖΑ ήταν ανεβασμένος, όμως μετά το δημοψήφισμα του 2015 τα έκανα θάλασσα. Ο λαός του έδωσε ένα ποσοστό 63% αλλά ο Τσίπρας έκανε πίσω. Αν ήταν ο Ζαχαριάδης θα έκανε αυτό που αποφάσισε ο λαός». Διαθετει εκτός από ελληνική και  ρωσική υπηκοότητα, ταξιδεύει κάθε χρόνο στη Μόσχα όπου κ όπου έχει σπίτι  και μένει η κόρη του  με τα τέσσερα εγγόνια μου και ένα δισέγγονο. «Η ψυχή μου είναι εκεί, στη Ρωσία…», μου λέει. Παρακολουθεί ανελλιπώς ρωσική τηλεόραση «σε ποσοστό 90%-10%» με την ελληνική», και ως εκ τούτου του καθόλου δεν με εξέπληξε η απάντησή του, σχετικά με την ρωσική εισβολή στην Ουκρανία, που ταυτίζεται με το αφήγημα του Πούτιν. «Είναι ένας λαός. Δεν υπάρχει εισβολή της Ρωσίας στην Ουκρανία, αλλά εισβολή του ΝΑΤΟ στην Ρωσία. Ο πόλεμος δεν διεξάγεται ενάμιση χρονο, γίνεται εδώ και δεκατέσσερα χρόνια. Ξερετε τι έκαναν και κάνουν τώρα οι Ουκρανοί, το ΝΑΤΟ δηλαδή: κάθε μέρα βομβαρδίζουν το Λουγκανσκ, το Ντονέττσκ, κ.α» Του ζήτησα την γνώμη του για τον Στάλιν και αν τον ενοχλεί που φέρει το όνομά του.  «Ημουν πριν τριάντα πέντε χρόνια αντισταλινικός, ο δε πατέρας μου φανατικός σταλινικός. Με επηρέαζε σε αυτό ο αδερφός μου, ο Κύρος, που ήταν φανατικός αντισταλινικός και αντισοβιετικός, σε σημείο που ήθελα να αλλάξω όνομα. Μετά όταν άνοιξαν τα αρχεία και βγήκαν τα στοιχεία έγινα  σταλινικός, γιατί ο Χρουτσωφ 99% είπε ψέματα για τον Στάλιν στο 20ο συνέδριο». Ολοκληρώνοντας την συζήτηση και καθώς προχωρούσαμε στον δρόμο, μου λέει προτού αποχωριστούμε μου υπενθύμισε να μην παραλείψω να γράψω ότι στην Ουκρανία δεν εισέβαλε η Ρωσία αλλά το ΝΑΤΟ. « Και να μην ξεχάσω, έχω μια επιθυμία: προτού πεθάνω να έχει μετονομαστεί το Βολγκογκράντ σε Στάλινγκραντ…», προέσθεσε.  ",False
newsbomb.gr,https://www.kathimerini.gr/society/562547827/pagonei-telika-to-gipedo-zois/,,«Παγώνει» τελικά το Γήπεδο Ζωής,2023-08-01T13:15:00+03:00,Λίνα Γιάνναρου,"Το φιλόδοξο έργο του Ιδρύματος Νιάρχου και του Παναγιώτη Γιαννάκη στη Νίκαια Ηταν Τρίτη 17 Δεκεμβρίου 2019 όταν το Ιδρυμα Σταύρος Νιάρχος και ο Παναγιώτης Γιαννάκης παρουσίαζαν το Γήπεδο Ζωής, ένα νέο μη κερδοσκοπικό οργανισμό για την ενδυνάμωση των νέων της Νίκαιας, της παλιάς γειτονιάς του μεγάλου καλαθοσφαιριστή στα δυτικά προάστια της Αττικής. «Οταν μεγάλωνα, είχα την τύχη να υπάρξουν άνθρωποι με όραμα για το μέλλον των παιδιών (…), που με τις δυνάμεις που είχαν δημιούργησαν τις συνθήκες ώστε να βοηθήσουν εμένα και πολλά άλλα παιδιά της περιοχής μου να ανακαλύψουμε το ταλέντο μας», είχε πει στην παρουσίαση του Γηπέδου Ζωής ο Παναγιώτης Γιαννάκης. «Ετσι κι εγώ, με το δικό τους παράδειγμα, στοχεύω μέσω του Γηπέδου Ζωής να δώσουμε στα νέα παιδιά τις υποδομές και τα ερεθίσματα να ανακαλύψουν τα δικά τους ταλέντα και να παρακινήσουμε να τα αναπτύξουν με πάθος σε έναν ασφαλή και προσφιλή γι’ αυτά χώρο». Ο λόγος για το κτιριακό συγκρότημα 5.300 τ.μ. που θα δημιουργούνταν με αποκλειστική δωρεά του ΙΣΝ και θα βρισκόταν στο επίκεντρο της προσπάθειας, με υπαίθριους και εσωτερικούς χώρους αναψυχής, μελέτης, αθλητικών εγκαταστάσεων, όπου παιδιά και νέοι από 6 έως 18 ετών θα συναντιούνταν μετά το σχόλασμα και θα απασχολούνταν με διάφορες δραστηριότητες (αθλητική εκπαίδευση και βοήθεια στη σχολική μελέτη, προγράμματα ευεξίας, ακαδημαϊκής και επαγγελματικής προετοιμασίας, καλλιτεχνικές δραστηριότητες, ποικίλα προγράμματα δεξιοτήτων), ενώ θα έβρισκαν ένα καθημερινό ζεστό γεύμα. Η υλοποίηση από το Ιδρυμα Σταύρος Νιάρχος των τριών νέων δημόσιων νοσοκομείων σε Κομοτηνή, Θεσσαλονίκη και Σπάρτη απορροφάει όλους τους οικονομικούς και ανθρώπινους πόρους. Σύμφωνα με χθεσινή ανακοίνωση του ΙΣΝ, όμως, η υλοποίηση του Γηπέδου Ζωής αναβάλλεται επ’ αόριστον. Οπως αναφέρεται, «το κόστος των κτιριακών εγκαταστάσεων από τα 10 εκατομμύρια ευρώ του αρχικού προϋπολογισμού, διπλασιάστηκε στη φάση της μελέτης, αγγίζοντας το ποσό των 20 εκατομμυρίων, ακόμη και πριν ξεκινήσει η διαδικασία του διαγωνισμού για την ανάδειξη αναδόχου από την οποία αναμενόταν να προκύψει περαιτέρω αύξηση του κόστους». Το γεγονός αυτό, σε συνδυασμό με την υλοποίηση από το ΙΣΝ των τριών νέων δημόσιων νοσοκομείων στην Κομοτηνή, στη Θεσσαλονίκη και τη Σπάρτη, στα οποία έχουν επικεντρωθεί όλοι οι οικονομικοί και ανθρώπινοι πόροι, οδήγησαν στην αναβολή του έργου της Νίκαιας. Πρόκειται για μια δύσκολη απόφαση για όλους εμάς, στο ΙΣΝ, καθώς από το 2019 καταβάλαμε μεγάλη προσπάθεια, δεσμεύσαμε σημαντικούς οικονομικούς πόρους και εργαστήκαμε μαζί με την ομάδα του Γηπέδου Ζωής προκειμένου να υλοποιηθεί το έργο». «Από την πλευρά μας, επειδή έχουμε αγαπήσει και έχουμε δεσμευτεί απέναντι στον κόσμο της Νίκαιας, θα συνεχίσουμε τις προσπάθειες να κρατήσουμε ζωντανό τον οργανισμό με δράσεις για τα παιδιά», είπε στην «Κ» ο εκτελεστικός διευθυντής του Γηπέδου Ζωής Δημήτρης Γιαννακάκης. «Είμαστε πολύ λυπημένοι που το έργο μπαίνει σε παύση, αλλά το γεγονός αυτό γίνεται προς όφελος πολλών χιλιάδων συμπολιτών μας που θα επωφεληθούν από τα τρία νέα νοσοκομεία. Εμείς θα δουλέψουμε να βρούμε τους πόρους να συνεχίσουμε». Από το 2019 το Γήπεδο Ζωής υλοποίησε 28 δράσεις, που παρακολούθησαν πάνω από 2.000 παιδιά και οι γονείς τους. ",False
newsbomb.gr,https://www.kathimerini.gr/society/562548646/evros-syllipsi-trion-diakiniton-gia-paranomi-metafora-12-metanaston/,,Εβρος: Σύλληψη τριών διακινητών για παράνομη μεταφορά 12 μεταναστών,2023-08-01T12:49:37+03:00,Newsroom,"Οι συλληφθέντες θα οδηγηθούν στην Εισαγγελία Αλεξανδρούπολης Ενας αλλοδαπός και δύο ημεδαποί διακινητές συνελήφθησαν χθες στον Εβρο για παράνομη μεταφορά, σε δύο περιπτώσεις, συνολικά δώδεκα μεταναστών. Με κλεμμένο Ι.Χ.Ε. αυτοκίνητο από την Αττική, το οποίο έφερε πλαστή πινακίδα κυκλοφορίας, αλλοδαπός διακινητής επιχείρησε να μεταφέρει παράνομα στο εσωτερικό της χώρας έξι μετανάστες. Τον διακινητή εντόπισαν και συνέλαβαν, χθες το πρωί, αστυνομικοί της Διεύθυνσης Αστυνομίας Αλεξανδρούπολης στην Εγνατία Οδό Κήπων-Αλεξανδρούπολης. Το μεσημέρι της ίδιας ημέρας, στην περιοχή του Σουφλίου, συνελήφθησαν και οι δύο Έλληνες διακινητές, οι οποίοι μετέφεραν με Ι.Χ.Ε. αυτοκίνητο έξι μετανάστες που όπως διαπιστώθηκε στερούνται ταξιδιωτικών εγγράφων. Οι συλληφθέντες διακινητές θα οδηγηθούν στην Εισαγγελία Αλεξανδρούπολης. Πηγή: ΑΠΕ – ΜΠΕ ",False
newsbomb.gr,https://www.kathimerini.gr/society/562548487/thessaloniki-exichniasi-listeias-se-varos-83chronis-tis-eichan-arpaxei-16-000-eyro/,,Θεσσαλονίκη: Εξιχνίαση ληστείας σε βάρος 83χρονης – Της είχαν αρπάξει 16.000 ευρώ,2023-08-01T11:05:07+03:00,Newsroom,"Τσάντα που περιείχε το χρηματικό ποσό των 16.075 ευρώ αφαίρεσαν από 83χρονη τρία άτομα, με τη χρήση σωματικής βίας, σε υπόγειο χώρο στάθμευσης σούπερ μάρκετ. Το περιστατικό σημειώθηκε τον Δεκέμβριο του 2020. Τσάντα που περιείχε το χρηματικό ποσό των 16.075 ευρώ αφαίρεσαν από 83χρονη τρία άτομα, με τη χρήση σωματικής βίας, σε υπόγειο χώρο στάθμευσης σούπερ μάρκετ.  Το περιστατικό σημειώθηκε τον Δεκέμβριο του 2020 στην περιοχή της Καλαμαριάς και μετά την εξιχνίασή του από αστυνομικούς του Τμήματος Εγκλημάτων κατά Ιδιοκτησίας της Διεύθυνσης Ασφάλειας Θεσσαλονίκης σχηματίστηκαν δικογραφίες κατά των τριών ημεδαπών, ηλικίας 31, 34 και 27 ετών. Εξιχνιάστηκαν επίσης τρεις περιπτώσεις διακεκριμένης κλοπής και μία διάρρηξη καταστήματος. Πρόκειται για την υπόθεση 24χρονου αλλοδαπού, ο οποίος σε τρεις περιπτώσεις, τον Ιούνιο και Ιούλιο του 2022, στο κέντρο της πόλης, διέρρηξε τρία Ι.Χ.Ε. αυτοκίνητα και αφαίρεσε από το εσωτερικό τους κοσμήματα αξίας 5.900 ευρώ και προσωπικά αντικείμενα των ιδιοκτητών. Ο δράστης βρίσκεται προσωρινά κρατούμενος για διακεκριμένες κλοπές που αφορούν σε διαρρήξεις οχημάτων. Επίσης, εξιχνιάστηκε διάρρηξη καταστήματος στην περιοχή του Ευόσμου τον Μάιο του 2022. Δράστης ήταν 35χρονος αλλοδαπός, ο οποίος αφαίρεσε το χρηματικό ποσό των 55 ευρώ. Οι σχηματισθείσες δικογραφίες για όλες τις παραπάνω υποθέσεις θα υποβληθούν στον αρμόδιο Εισαγγελέα. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562548478/thessaloniki-kataggelia-17chronis-gia-genetisia-praxi-se-varos-tis-mia-syllipsi/,,Θεσσαλονίκη: Καταγγελία 17χρονης για γενετήσια πράξη σε βάρος της – Μια σύλληψη,2023-08-01T10:48:28+03:00,Newsroom,"Στη σύλληψη ενός ατόμου προχώρησαν χθες αστυνομικοί στη Θεσσαλονίκη ύστερα από καταγγελία 17χρονης για γενετήσια πράξη σε βάρος της. Στη σύλληψη ενός ατόμου προχώρησαν χθες αστυνομικοί στη Θεσσαλονίκη ύστερα από καταγγελία 17χρονης για γενετήσια πράξη σε βάρος της. Συγκεκριμένα, αστυνομικοί της Υποδιεύθυνσης Προστασίας Ανηλίκων της Διεύθυνσης Ασφάλειας Θεσσαλονίκης συνέλαβαν τον περίπου 30 ετών Πακιστανό δυνάμει εντάλματος Ειδικού Ανακριτικού Τμήματος Πλημμελειοδικών Θεσσαλονίκης. Είχε προηγηθεί η προσαγωγή του από δικυκλιστές αστυνομικούς της ομάδας «Ζ» στο πλαίσιο της διερευνώμενης καταγγελίας. Η 17χρονη κατήγγειλε ότι τον Ιούνιο του 2023, σε υπαίθριο χώρο στο κέντρο της πόλης, ο συλληφθείς προέβη σε γενετήσια πράξη σε βάρος της. Ο συλληφθείς οδηγήθηκε στις αρμόδιες δικαστικές αρχές. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562548439/thessaloniki-fotia-se-toyristiko-leoforeio-sooi-oloi-oi-epivates/,,Θεσσαλονίκη: Φωτιά σε εν κινήσει τουριστικό λεωφορείο – Σώοι όλοι οι επιβάτες,2023-08-01T10:19:44+03:00,Newsroom,"Ενώ κινείτο στην εθνική, το λεωφορείο άρχισε να βγάζει καπνούς από τη μηχανή του. Φ ωτιά ξέσπασε λίγο μετά τις 9 το πρωί σε τουριστικό λεωφορείο που βρισκόταν εν κινήσει στην εθνική οδό Θεσσαλονίκης – Ν. Μουδανιών, στην ανηφόρα της Καρδίας. Ο οδηγός αντιλαμβανόμενος τη φωτιά ακινητοποίησε το βαρύ όχημα και αφού απομάκρυνε εγκαίρως τους επιβάτες κατάφερε να τη σβήσει προτού φτάσει το πυροσβεστικό όχημα. Στο τουριστικό λεωφορείο επέβαιναν περίπου 50 άτομα, ενώ η πυρκαγιά φαίνεται να προκλήθηκε από μηχανική βλάβη. ",False
newsbomb.gr,https://www.kathimerini.gr/society/562548421/thessaloniki-nekros-anasyrthike-64chronos-apo-paralia-tis-asprovaltas/,,Θεσσαλονίκη: Νεκρός ανασύρθηκε 64χρονος από παραλία της Ασπροβάλτας,2023-08-01T10:01:40+03:00,Newsroom,"Από το Β' Λιμενικό τμήμα Σταυρού του Λιμεναρχείου Ιερισσού που διενεργεί την προανάκριση, παραγγέλθηκε η διενέργεια νεκροψίας - νεκροτομής. Χωρίς τις αισθήσεις του ανασύρθηκε, χθες το μεσημέρι, από τη θαλάσσια περιοχή της ακτής Λυδίας στην Ασπροβάλτα, 64χρονος αλλοδαπός. Στον άνδρα έγιναν προσπάθειες ανάνηψης από εθελοντή διασώστη καθώς και από πλήρωμα ΕΚΑΒ, το οποίο διαπίστωσε τον θάνατό του. Από το Β’ Λιμενικό τμήμα Σταυρού του Λιμεναρχείου Ιερισσού που διενεργεί την προανάκριση, παραγγέλθηκε η διενέργεια νεκροψίας – νεκροτομής. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562547824/pigainela-mesologgi-agrinio-oi-kardiopatheis/,,Πηγαινέλα Μεσολόγγι – Αγρίνιο οι καρδιοπαθείς,2023-08-01T09:45:23+03:00,Πέννυ Μπουλούτζα,"«Πατέντες» για να αμβλυνθούν οι συνέπειες από τις μεγάλες ελλείψεις γιατρών και προσωπικού στο ΕΣΥ Στο νοσοκομείο Μεσολογγίου, δύο Σαββατοκύριακα κάθε μήνα, οι ασθενείς που νοσηλεύονται στην καρδιολογική κλινική και η κατάσταση της υγείας τους δεν επιτρέπει να λάβουν εξιτήριο διακομίζονται στην αντίστοιχη κλινική του νοσοκομείου Αγρινίου. Τη Δευτέρα το πρωί… επιστρέφουν στο νοσοκομείο Μεσολογγίου. Αιτία αυτής της πρωτότυπης «πατέντας», που εφαρμόζεται τους τελευταίους 3-4 μήνες, είναι οι ελλείψεις γιατρών. Το νοσοκομείο έχει μείνει με τρεις καρδιολόγους, που δεν επαρκούν για να καλύψουν όλες τις εφημερίες. Στο ίδιο νοσοκομείο υπηρετεί μια γιατρός στο ακτινολογικό και αυτή με μετακίνηση από το νοσοκομείο Αγρινίου. Οπως είναι λογικό, δεν καλύπτει τις εφημερίες καθ’ όλη τη διάρκεια του μήνα, ωστόσο όποτε κληθεί σε επείγοντα περιστατικά βρίσκεται στο νοσοκομείο. Πριν από λίγες ημέρες η ίδια, όπως και οι τεχνολόγοι του εργαστηρίου, δέχθηκαν λεκτική επίθεση από σύζυγο ασθενούς που είχε παραπεμπτικό για μη επείγουσα αξονική, ο οποίος μάλιστα τους έκλεισε μέσα στον χώρο του αξονικού τομογράφου. Ελλειψη ακτινολόγων παρατηρείται και στο νοσοκομείο Αρτας. Ο διοικητής της 6ης ΥΠΕ σε μια προσπάθεια να δώσει λύση, χρησιμοποίησε το μόνο όπλο που έχει: μετακίνησε μία ακτινολόγο από το Κέντρο Υγείας, η οποία όμως παραιτήθηκε και δεν πήγε. Το νοσοκομείο έχει σοβαρά κενά και σε χειρουργούς και πνευμονολόγους. Μάλιστα, το σωματείο εργαζομένων στο νοσοκομείο κατέθεσε αναφορά στην Εισαγγελία για επισφαλείς συνθήκες εφημέρευσης λόγω έλλειψης γιατρών. Το σοβαρό πρόβλημα υποστελέχωσης περιγράφει ο πρόεδρος της Πανελλήνιας Ομοσπονδίας Εργαζομένων Δημόσιων Νοσοκομείων, Μιχάλης Γιαννάκος, που κάνει λόγο για λειτουργικό αδιέξοδο στο ΕΣΥ, το οποίο επιδεινώνεται συνεχώς λόγω μαζικών αποχωρήσεων των υγειονομικών. Οπως σημειώνει, γιατροί, νοσηλευτές και άλλες ειδικότητες ή συνταξιοδοτούνται ή αποχωρούν στο εξωτερικό όπου θα έχουν καλύτερες συνθήκες εργασίας και απείρως καλύτερες αμοιβές. «Ακόμη και ο ιδιωτικός τομέας πια στη χώρα μας σε πολλές περιπτώσεις προσφέρει καλύτερες αμοιβές», επισημαίνει. Και συνεχίζει: «Δέκα χιλιάδες εργαζόμενοι αποχώρησαν τα τελευταία 2,5 χρόνια από το ΕΣΥ. Αριθμός-ρεκόρ από την ίδρυσή του. Το 2023 από τα στοιχεία και τη ροή αποχωρήσεων που έχουμε θα προσεγγίσουμε τις 5.000 αποχωρήσεις – αριθμό ρεκόρ για το ΕΣΥ σε ένα έτος. Με μηδενικές προσλήψεις. Προκηρύξεις γιατρών γίνονται, αλλά καθίστανται άγονες. (…) Δεν πρόκειται να προσελκύσουμε γιατρούς με 1.850 ευρώ τον μήνα, νοσηλευτές ή διασώστες με 800 ευρώ τον μήνα, τραυματιοφορείς με 650 ευρώ τον μήνα».   ",False
newsbomb.gr,https://www.kathimerini.gr/society/562548295/giogka-siopili-disco-kai-sleepover-kato-apo-tin-panselino-simera-sto-stayros-niarchos/,,"Γιόγκα, σιωπηλή… disco και sleepover κάτω από την πανσέληνο σήμερα στο Σταύρος Νιάρχος",2023-08-01T08:32:08+03:00,Newsroom,"Όλες οι δραστηριότητες έχουν ελεύθερη είσοδο για το κοινό.  Σήμερα, Τρίτη, πρώτη ημέρα του Αυγούστου, το Κέντρο Πολιτισμού Ίδρυμα Σταύρος Νιάρχος υποδέχεται τη μεγαλύτερη πανσέληνο του καλοκαιριού και προσκαλεί όλες και όλους να διανυκτερεύσουν στο Πάρκο και να ζήσουν μία βραδιά διαφορετική από τις άλλες.  Κινηματογραφικός μαραθώνιος ως το ξημέρωμα στήνεται στο Ξέφωτο με αγαπημένες ταινίες που έχουν ως σημείο αναφοράς τη νύχτα, τον έρωτα και το γεμάτο φεγγάρι, Silent Disco πάρτι διοργανώνεται στον Μεσογειακό Κήπο με διαφορετικά είδη μουσικής και με… εκκωφαντική ησυχία, θαλάσσια ποδήλατα προσφέρονται για ειδυλλιακές βόλτες στο Κανάλι, ένα από τα χαρακτηριστικότερα σημεία του ΚΠΙΣΝ, ενώ στο Park Kiosk μπορούν να καταφύγουν όσοι αγαπούν τα παιχνίδια γνώσεων, φαντασίας και στρατηγικής. Λίγο πιο πέρα, στα Νότια Μονοπάτια το σώμα συνδέεται με τον νου με ασκήσεις διαλογισμού και μαθήματα Hatha Yoga για όλους κατά τη διάρκεια της Δύσης και της Ανατολής. Όλες οι δραστηριότητες έχουν ελεύθερη είσοδο για το κοινό.  Κάτω από την Πανσέληνο του Οξύρρυγχου, στο Ξέφωτο του ΚΠΙΣΝ, η πρώτη του Αυγούστου μετατρέπεται σε έναν κινηματογραφικό μαραθώνιο σε επιμέλεια του Ηλία Φραγκούλη.  Σημερινό πρόγραμμα προβολών: Στον Μεσογειακό Κήπο του ΚΠΙΣΝ στήνεται ένα διαφορετικό πάρτι με πολλή μουσική, καθόλου ηχεία και πολλά ασύρματα ακουστικά! Δύο Djs μιξάρουν ζωντανά διαφορετικά είδη μουσικής και το κοινό μπορεί να επιλέξει τι θα ακούσει στα ακουστικά του με το πάτημα ενός κουμπιού. Ένας πρωτότυπος τρόπος έκφρασης όπου όλοι μαζί (και μόνοι) χορεύουν και διασκεδάζουν σε ένα υπαίθριο club όπου -όταν βγουν τα ακουστικά- επικρατεί απόλυτη ησυχία. Τα Silent Disco πάρτι έγιναν ευρέως γνωστά στα μέσα της δεκαετίας του 2000 όταν εμφανίστηκαν στο Glastonbury Festival και από κει και πέρα τα κινητά «βουβά» πάρτι άρχισαν να εξαπλώνονται σε όλο τον κόσμο με μεγάλη επιτυχία. Απολαύστε μία ειδυλλιακή βόλτα, υπό το σεληνόφως, σε ένα από τα χαρακτηριστικότερα σημεία του ΚΠΙΣΝ. Ο σχεδιασμός του Καναλιού έγινε με στόχο τον επαναπροσδιορισμό της σχέσης της περιοχής με τη θάλασσα, όχι μόνο ως προς τη θέα, αλλά και ως προς τη φυσική της παρουσία στο χώρο. Έχει μήκος 400 μέτρα, πλάτος 30 μέτρα και βάθος από 70 έως 150 εκατοστά. Αναπτύσσεται ανάμεσα και κατά μήκος του κτιριακού συγκροτήματος και της Εσπλανάδας, δημιουργώντας μια μεταφορική συνέχεια της θάλασσας από την ακτή του Φαλήρου στο ΚΠΙΣΝ.  Ανακαλύψτε τον κόσμο των ομαδικών παιχνιδιών και ζήστε με τους φίλους ή  την οικογένεια σας συναρπαστικές στιγμές.  Το παιχνίδι ερωτήσεων Πες Βρες συνδυάζει γνώσεις, οξυδέρκεια και ανταγωνισμό, προσφέροντας άφθονο γέλιο και διασκέδαση σε όλη την παρέα. H ομάδα του Πες Βρες σχεδίασε ένα παιχνίδι ειδικά για το Full Moon Sleepover με τις ερωτήσεις να προβάλλονται σε οθόνη και με έναν παρουσιαστή να συντονίζει το κοινό.  Επιπλέον, κορυφαία επιτραπέζια παιχνίδια στρατηγικής, φαντασίας και επιδεξιότητας προσφέρονται για όλες τις ηλικίες και θα σας καθηλώσουν εποικοδομητικά, για ώρες, συνδυάζοντας σκέψη, δημιουργικότητα και ψυχαγωγία.  Υποδεχόμαστε τη μεγαλύτερη Πανσέληνο του έτους, με μαθήματα Hatha Yoga και Διαλογισμό στα Νότια Μονοπάτια. Το ξημέρωμα της επόμενης μέρας μάς βρίσκει στο ίδιο σημείο για ένα πρωινό μάθημα Hatha Yoga την ώρα της Ανατολής, και Αναπνευστικό Διαλογισμό στον Ήλιο. Τα μαθήματα έχουν ήπιους και μέτριους ρυθμούς έτσι ώστε να δίνεται η δυνατότητα σε αυτούς που δεν είναι εξοικειωμένοι με τη yoga να ακολουθούν, αλλά και στους προχωρημένους να εμβαθύνουν στην τεχνική τους. ",True
newsbomb.gr,https://www.kathimerini.gr/society/562548268/aithrios-simera-o-kairos-epistrefoyn-ta-40aria-apo-pempti/,,Αίθριος σήμερα ο καιρός – Επιστρέφουν τα 40άρια από Πέμπτη,2023-08-01T07:46:47+03:00,Newsroom,"Η θερμοκρασία θα φθάσει στη νησιωτική χώρα τους 32 με 34 βαθμούς και στα ηπειρωτικά τους 35 με 37 βαθμούς Κελσίου. Γενικά αίθριος αναμένεται σήμερα, Τρίτη ο καιρός. Πρόσκαιρες νεφώσεις θα αναπτυχθούν τις απογευματινές ώρες στα ηπειρωτικά, όπου υπάρχει πιθανότητα στα ορεινά να σημειωθούν τοπικοί όμβροι. Οι άνεμοι θα πνέουν από βόρειες διευθύνσεις 3 με 4 και στο Αιγαίο 5 και τοπικά 6 μποφόρ. Η θερμοκρασία δεν θα σημειώσει αξιόλογη μεταβολή και θα φθάσει στη νησιωτική χώρα τους 32 με 34 βαθμούς και στα ηπειρωτικά τους 35 με 37 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Γενικά αίθριος. Τις μεσημβρινές ώρες θα αναπτυχθούν νεφώσεις και υπάρχει πιθανότητα να σημειωθούν τοπικοί όμβροι κυρίως στα ορεινά της κεντρικής και της ανατολικής Μακεδονίας. Ανεμοι: Μεταβλητοί 3 με 4 και στα ανατολικά τις πρωινές ώρες βορειοανατολικοί 3 με 4 μποφόρ. Θερμοκρασία: Από 18 έως 36 βαθμούς Κελσίου. Στη δυτική Μακεδονία η ελάχιστη 3 με 4 βαθμούς χαμηλότερη. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος, με λίγες πρόσκαιρες νεφώσεις τις απογευματινές ώρες στα ηπειρωτικά και υπάρχει πιθανότητα να σημειωθούν τοπικοί όμβροι στα ορεινά. Ανεμοι: Δυτικοί βορειοδυτικοί 3 με 4 μποφόρ. Θερμοκρασία: Από 20 έως 36 με 37 βαθμούς Κελσίου. Στο εσωτερικό της Ηπείρου η ελάχιστη 3 με 4 βαθμούς χαμηλότερη. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος, με λίγες πρόσκαιρες νεφώσεις τις απογευματινές ώρες με πιθανότητα για τοπικούς όμβρους στα ορεινά. Ανεμοι: Μεταβλητοί 3 με 4 μποφόρ και στα ανατολικά βόρειοι βορειοανατολικοί έως 5 μποφόρ. Θερμοκρασία: Από 20 έως 37 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Γενικά αίθριος. Ανεμοι: Βόρειοι βορειοδυτικοί 3 με 5 μποφόρ. Θερμοκρασία: Από 24 έως 33 και στη νότια Κρήτη έως 35 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Γενικά αίθριος. Ανεμοι: Βόρειοι βορειοδυτικοί 4 με 6 μποφόρ. Θερμοκρασία: Από 23 έως 36 βαθμούς Κελσίου. ΕΥΒΟΙΑ Καιρός: Γενικά αίθριος. Ανεμοι: Βορειοανατολικοί 3 με 5 μποφόρ. Θερμοκρασία: Από 23 έως 34 βαθμούς Κελσίου. ΑΤΤΙΚΗ Καιρός: Γενικά αίθριος με λίγες πρόσκαιρες νεφώσεις τις απογευματινές ώρες. Ανεμοι: Βόρειοι βορειοανατολικοί 3 με 4 και στα ανατολικά μέχρι το μεσημέρι 5 μποφόρ. Θερμοκρασία: Από 24 έως 35 βαθμούς Κελσίου. Στα παραθαλάσσια η μέγιστη θα είναι 2 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος. Τις απογευματινές ώρες θα αναπτυχθούν νεφώσεις και είναι πιθανό να εκδηλωθούν πρόσκαιροι όμβροι στα γύρω ορεινά. Ανεμοι: Μεταβλητοί ασθενείς. Θερμοκρασία: Από 22 έως 33 βαθμούς Κελσίου. Γενικά αίθριος καιρός με πρόσκαιρες τοπικές νεφώσεις στα βόρεια – βορειοανατολικά. Οι άνεμοι θα είναι μεταβλητοί 2 με 4 και στα κεντρικά και νότια δυτικοί έως 5 μποφόρ. Η θερμοκρασία θα σημειώσει μικρή άνοδο στα ανατολικά. Θα φτάσει στη νησιωτική χώρα τους 33 με 34 βαθμούς, στα ηπειρωτικά τους 35 με 37 και τοπικά στα ανατολικά ηπειρωτικά τους 38 με 39 βαθμούς Κελσίου. Γενικά αίθριος καιρός. Οι άνεμοι θα πνέουν από δυτικές διευθύνσεις 3 με 5 μποφόρ. Η θερμοκρασία θα σημειώσει μικρή περαιτέρω άνοδο κυρίως στα ανατολικά ηπειρωτικά όπου θα φτάσει τοπικά τους 39 με 40 βαθμούς Κελσίου. Γενικά αίθριος καιρός. Από το μεσημέρι στο βόρειο Ιόνιο και βαθμιαία στα δυτικά ηπειρωτικά θα αναπτυχθούν νεφώσεις και θα σημειωθούν πρόσκαιρες βροχές και στα βορειοδυτικά μικρής διάρκειας καταιγίδες. Οι άνεμοι θα πνέουν από δυτικές διευθύνσεις 4 με 6 μποφόρ και πρόσκαιρα στα βόρεια νότιοι έως 5 μποφόρ. Η θερμοκρασία θα σημειώσει πτώση στα βορειοδυτικά. ",False
newsbomb.gr,https://www.kathimerini.gr/society/562547809/pyrkagies-oi-pliges-den-mporoyn-na-perimenoyn-prepei-na-trexoyn-ta-antiplimmyrika/,,Πυρκαγιές: Οι πληγές δεν μπορούν να περιμένουν – Πρέπει να «τρέξουν» τα αντιπλημμυρικά,2023-08-01T07:26:00+03:00,Γιώργος Λιάλιος,"Τι λένε οι ειδικοί για την ανάγκη άμεσης έναρξης αντιπλημμυρικών έργων και αποκατάστασης των καμένων στη Ρόδο Ποια είναι η επόμενη ημέρα για τη Ρόδο μετά την καταστροφή; Τα 206.600 στρέμματα δασικών και γεωργικών εκτάσεων που κάηκαν αφήνουν μια σημαντική πληγή στο νησί. Οι ειδικοί επισημαίνουν ότι τα αντιπλημμυρικά έργα πρέπει να «τρέξουν» άμεσα, έχοντας οδηγό τα διδάγματα της μεγάλης φωτιάς του 2008 στο νησί. Ειδική μέριμνα πρέπει να ληφθεί για τις εκτάσεις που κάηκαν για δεύτερη φορά μέσα σε λίγα χρόνια, αλλά και για το πλατώνι, το προστατευόμενο είδος της οικογένειας των ελαφιδών. Σύμφωνα με τα τελικά στοιχεία του Ευρωπαϊκού Συστήματος Πληροφόρησης για τις δασικές πυρκαγιές (EFFIS), από τα 206.610 στρέμματα, τα 21.965 βρίσκονται εντός προστατευόμενων περιοχών (περιοχές Natura και καταφύγια άγριας ζωής). Το 49,5% των καμένων εκτάσεων είναι δάση πεύκης, το 37,7% θαμνώδεις, το 9,5% γεωργικές εκτάσεις και το υπόλοιπο άλλης κάλυψης. Ως αποτέλεσμα, η κήρυξη των αναδασωτέων περιοχών θα είναι μια ιδιαίτερα δύσκολη υπόθεση, καθώς πρέπει να εξαιρεθούν οι εκτάσεις που είχαν κηρυχθεί παλαιότερα αναδασωτέες, καθώς και οι γεωργικές εκτάσεις που ήταν διάσπαρτες στην περιοχή. Εμπειρα στελέχη της Διεύθυνσης Δασών Δωδεκανήσου εκτιμούν ότι θα χρειαστούν και αρκετές αυτοψίες, καθώς τα στοιχεία του δορυφόρου Copernicus δεν είναι πάντα στην επιθυμητή ακρίβεια. «Αν η κήρυξη των αναδασωτέων στην προηγούμενη, πολύ μικρή, πυρκαγιά της Ρόδου ήταν περί τις 30 σελίδες (λόγω των συντεταγμένων), σε αυτή θα πρέπει να είναι… τα άπαντα του Παπαδιαμάντη», σχολιάζει στέλεχος της υπηρεσίας. Οι παρεμβάσεις, ωστόσο, δεν μπορούν να περιμένουν. «Οταν η καταστροφή είναι τέτοιας έκτασης, η αποκατάσταση είναι μια πολύπλοκη υπόθεση, καθώς δεν αφορά μόνο το περιβάλλον αλλά και τις ανθρώπινες δραστηριότητες, όπως τη γεωργία – αν και τα τελευταία χρόνια η γεωργική παραγωγή στη Ρόδο είχε σημαντικά περιοριστεί», εκτιμά ο Γιώργος Καρέτσος, που συνταξιοδοτήθηκε πρόσφατα έπειτα από μια μακρά θητεία (τα τελευταία χρόνια ως διευθυντής) στο Ινστιτούτο Μεσογειακών Δασικών Οικοσυστημάτων. «Πρώτη προτεραιότητα θα πρέπει να είναι η εκτέλεση των αντιπλημμυρικών έργων, με πρώτες τις περιοχές όπου βρίσκονται κρίσιμες υποδομές. Μετά τη φωτιά δημιουργείται ένα υδρόφοβο στρώμα από στάχτη, το οποίο εμποδίζει την απορρόφηση του νερού από το έδαφος και διευκολύνει τα πλημμυρικά φαινόμενα. Ιδανικά, αν έρθουν πρώτα μαλακές βροχές, το στρώμα αυτό “σπάει” – χωρίς βλάστηση όμως το νερό κινείται γρηγορότερα». Πολύ σημαντική στα έργα αυτά είναι η επιτήρηση από τα έμπειρα στελέχη των τοπικών δασικών υπηρεσιών, προκειμένου να χρησιμοποιηθούν οι εμπειρίες του παρελθόντος για τη βελτίωση των έργων. Για παράδειγμα, όπως αναφέρει ένα από τα στελέχη αυτά στην «Κ», τα φράγματα που είχαν τοποθετηθεί στην κοίτη ρεμάτων το 2008 αποδείχθηκε στην πράξη ότι δεν ήταν σε θέση να συγκρατήσουν τα φερτά υλικά που τα ρέματα «κατέβαζαν» στις μεγάλες βροχοπτώσεις, υποδεικνύοντας την ανάγκη τοποθέτησής τους ψηλότερα στη λεκάνη απορροής, εκεί όπου το ρέμα σχηματίζεται. «Πρέπει να τελειώσουν γρήγορα τα αντιπλημμυρικά και να έχουν καλή διαχείριση, ώστε λ.χ. οι κορμοσειρές να έχουν καλή επαφή με το έδαφος, να φτιαχτούν μικρά φραγματάκια σε όλο το μήκος των ρεμάτων ώστε να τιθασεύεται βαθμιδωτά το ρέμα και να συγκρατείται το χώμα και τα φερτά. Εκεί όπου η κοίτη είναι πιο φαρδιά πρέπει να γίνουν “φράγματα βάρους”, πέτρινα ή μπετονένια, εγκάρσια στη ροή του νερού», εξηγεί ο κ. Καρέτσος. Σε δεύτερο επίπεδο πρέπει να υπάρξει ιδιαίτερη μέριμνα για τις περιοχές που έχουν καεί στο πρόσφατο παρελθόν. «Γενικώς στα δάση αφήνεις τη φύση να κάνει τη δουλειά της και προστατεύεις τις περιοχές αυτές από τη βόσκηση, ιδίως από κατσίκες», λέει ο κ. Καρέτσος. «Στα διπλοκαμένα θα πρέπει οι δασολόγοι να περιμένουν έναν χρόνο να δουν τι φυσική αναγέννηση υπάρχει γιατί ενδεχομένως να χρειαστεί τεχνητή αναδάσωση. Η τραχεία πεύκη, πάντως, που είναι το κυρίαρχο είδος στο νησί, έχει την ίδια συμπεριφορά με τη χαλέπιο και θα ξαναφυτρώσει γρήγορα. Το ίδιο και τα πλατύφυλλα θαμνώδη είδη, όπως τα πουρνάρια, οι κουμαριές και τα σχίνα, που διατηρούν ζωντανούς οφθαλμούς κοντά στο έδαφος και σύντομα θα ξαναβλαστήσουν». Θα ήταν η καταστροφή ευκαιρία να αντικατασταθούν κάποια είδη με λιγότερο εύφλεκτα; «Η φύση ξέρει να κάνει τη δουλειά της. Δεν είναι εύκολο να αντικαταστήσεις είδη», λέει ο κ. Καρέτσος. «Αυτό που θα μπορούσε να γίνει είναι να φυτευθεί κατά μήκος των ρεμάτων η υγράμβαρη, ένα είδος που μοιάζει πολύ με το πλατάνι και υπάρχει ήδη στο δάσος των πεταλούδων, αλλά και πικροδάφνες, καθώς κατεβάζουν την ένταση της φωτιάς – στην Τουρκία τις λένε “πυροσβέστη” γιατί δεν είναι τόσο εύφλεκτη». Ειδική μέριμνα πρέπει να ληφθεί και για το πλατώνι, το προστατευόμενο μικρόσωμο θηλαστικό, που υπάρχει σε φυσικό πληθυσμό στην Ελλάδα μόνο στη Ρόδο και τη Λήμνο. Ο Δημ. Μπακαλούδης, καθηγητής Οικολογίας και διαχείρισης άγριας πανίδας στο Τμήμα Δασολογίας και Φυσικού Περιβάλλοντος του ΑΠΘ πραγματοποίησε τα τελευταία χρόνια με την ομάδα του καταγραφή του είδους στο νησί. «Από τη μελέτη μας υπολογίσαμε τις πυκνότητες του είδους σε τρία διαφορετικά ενδιαιτήματα: σε θαμνότοπους, σε δάση τραχείας πεύκης και σε μεικτές περιοχές, όπου συνυπάρχουν νησίδες βλάστησης με αγροτικές καλλιέργειες. Αυτό που διαπιστώσαμε είναι ότι οι πυκνότητές τους είναι χαμηλότερες από αυτές της διεθνούς και ευρωπαϊκής βιβλιογραφίας. Αυτό σημαίνει ότι το είδος βρίσκεται υπό πίεση και θα πρέπει να μην επιτραπεί η θήρευσή του. Το επισημαίνω αυτό γιατί υπήρχαν πιέσεις στο νησί να θηρευτεί επειδή προκαλούσε ζημιές, είχε γίνει και σημαντικός αριθμός τροχαίων με πλατώνια, ευτυχώς χωρίς ανθρώπινα θύματα», εξηγεί ο κ. Μπακαλούδης. Οπως επισημαίνει, το πλατώνι είναι το μόνο είδος για το οποίο πρέπει οπωσδήποτε να γίνουν κάποιες παρεμβάσεις. «Τα πλατώνια εντοπίζουν τη θερμότητα της φωτιάς νωρίτερα και απομακρύνονται. Αυτά που είδαμε καμένα στις φωτογραφίες πιθανότατα εγκλωβίστηκαν σε κάποια περιοχή από τις περιφράξεις. Σε μεγαλύτερη πυκνότητα βρίσκεται το είδος στην Απολακκιά, στα νοτιοδυτικά του νησιού, που δεν πειράχτηκε από τη φωτιά. Αυτό που πρέπει να γίνει είναι να παρέχουμε για δύο μήνες λίγη τροφή (λ.χ. σανό βρώμης, τριφύλλι) ανά δύο εβδομάδες, στις άκαυτες περιοχές κοντά σε εκείνες που κάηκαν. Πρέπει όμως η τροφή να μπει μακριά από δρόμους, καλλιέργειες και οικισμούς γιατί αυτά αναζητούν τροφή και θα μείνουν εκεί που τη βρίσκουν. Από τις πρώτες βροχές θα βλαστήσει η γη και δεν θα έχουν πρόβλημα να βοσκήσουν. Τα υπόλοιπα είδη της άγριας πανίδας, όσα επιβίωσαν, έχουν βρει καταφύγιο στις άκαυτες περιοχές οπότε δεν θα έχουν πρόβλημα, αρκεί οι περιοχές αυτές να προστατευθούν». Λίγο πριν από την κατάρρευση βρίσκονται οι δασικές υπηρεσίες, σύμφωνα με την Πανελλήνια Ενωση Δασολόγων του Δημοσίου (ΠΕΔΔΥ). Οπως επισημαίνει, οι εργαζόμενοι στα δασαρχεία των πυρόπληκτων περιοχών είναι ελάχιστοι και «δίνουν αγώνα με αυταπάρνηση και ελάχιστα μέσα». «Η σύγχρονη και αποτελεσματική λειτουργία των δασικών υπηρεσιών είναι απαραίτητη προϋπόθεση για την εφαρμογή σε επιχειρησιακό επίπεδο πιο αποτελεσματικών προγραμμάτων πρόληψης και καταστολής των δασικών πυρκαγιών και η ανάγκη αυτή προϋποθέτει την πλήρη αναθεώρηση των ρυθμίσεων για την πρόληψη των δασικών πυρκαγιών του νόμου 2612/1998, που εκ του αποτελέσματος απέτυχε», αναφέρει η ΠΕΔΔΥ. «Ζητάμε από την κυβέρνηση να αξιολογήσει τα προβλήματα επιχειρησιακού σχεδιασμού και κυρίως να ολοκληρώσει τις διαδικασίες αναδιοργάνωσης των δασικών υπηρεσιών και να προσλάβει επιτέλους ειδικούς επιστήμονες, που βρίσκονται σε εκκρεμότητα εδώ και τέσσερα χρόνια, αλλά και δασοφύλακες, δεδομένου ότι η τραγική υποστελέχωση σε όλα τα επίπεδα υποστήριξης της λειτουργίας της θα οδηγήσει σε κατάρρευση τις δασικές υπηρεσίες», καταλήγει η ΠΕΔΔΥ. 206.600 στρέμματα δασικών και γεωργικών εκτάσεων κάηκαν συνολικά στο νησί. 21.965 στρέμματα βρίσκονται εντός προστατευόμενων περιοχών (περιοχές Natura και καταφύγια άγριας ζωής). 49,5% των καμένων εκτάσεων είναι δάση πεύκης. 37,7% είναι θαμνώδεις εκτάσεις. ",False
newsbomb.gr,https://www.kathimerini.gr/society/562547821/diafonies-nosokomeiakon-gia-ti-maska/,,Διαφωνίες νοσοκομειακών για τη μάσκα,2023-08-01T07:23:32+03:00,Newsroom,"Αντιδρούν στην εγκύκλιο με την οποία παύει να είναι υποχρεωτική η χρήση της από προσωπικό, ασθενείς και συνοδούς Την ανάγκη να παραμείνει η υποχρέωση της χρήσης μάσκας από υγειονομικό προσωπικό, ασθενείς και συνοδούς ασθενών εντός των μονάδων υγείας τονίζουν οι εκπρόσωποι των νοσοκομειακών γιατρών, επισημαίνοντας ότι η ενδονοσοκομειακή διασπορά της COVID-19 εξακολουθεί να αποτελεί μεγάλο πρόβλημα. Παρά το γεγονός ότι οι σκληροί δείκτες της επιδημίας έχουν υποχωρήσει σημαντικά, η COVID-19 συνεχίζει να απασχολεί το σύστημα υγείας της χώρας μας και είναι ενδεικτικό ότι την περασμένη εβδομάδα εισήχθησαν για νοσηλεία σε νοσοκομεία της επικράτειας περισσότεροι από 300 ασθενείς που είχαν προσβληθεί από τον ιό. Σε ανακοίνωσή της η Ομοσπονδία Ενώσεων Νοσοκομειακών Γιατρών Ελλάδος χαρακτηρίζει «εσφαλμένη και άκρως επικίνδυνη» την πρόσφατη κατάργηση της υποχρέωσης χρήσης μάσκας αναπνευστικής προστασίας εντός των μονάδων υγείας, με εξαίρεση το υγειονομικό προσωπικό που έρχεται σε επαφή με ασθενείς υψηλού κινδύνου (ογκολογικοί, ανοσοκατασταλμένοι, μεταμοσχευμένοι, νοσηλευόμενοι σε ΜΕΘ) και τους ασθενείς που ανήκουν σε ομάδες υψηλού κινδύνου. Η ομοσπονδία σημειώνει ότι η χρήση μάσκας υψηλής προστασίας από ασθενείς, συνοδούς ασθενών και υγειονομικό προσωπικό «επιβάλλεται να συνεχιστεί παντού μαζί με τα λοιπά μέτρα προφύλαξης». Και προσθέτει, ότι «είναι πλήρως αντιδεοντολογικό να εκτίθεται σε κίνδυνο ενδονοσοκομειακής διασποράς κάθε ασθενής, έστω κι αν δεν έχει γνωστό ατομικό ιστορικό νόσου που προδιαθέτει σε ανοσοκαταστολή. Τέλος, είναι αντιδεοντολογικό και αντιεπιστημονικό με μια “άνωθεν” κεντρική εγκύκλιο να “παρακάμπτονται” τα αρμόδια θεσμοθετημένα επιστημονικά όργανα των νοσοκομείων (επιτροπές Λοιμώξεων)». Αξίζει να σημειωθεί ότι σύμφωνα με τον Εθνικό Οργανισμό Δημόσιας Υγείας, την εβδομάδα 17 έως 23 Ιουλίου καταγράφηκε αύξηση κατά 50% στον αριθμό των εισαγωγών ασθενών σε νοσοκομεία λόγω της COVID-19 σε σχέση με τον μέσο εβδομαδιαίο αριθμό νέων εισαγωγών το διάστημα από 19 Ιουνίου έως 16 Ιουλίου (306 έναντι 204). Την προπερασμένη εβδομάδα ο αριθμός των νέων διασωληνώσεων ασθενών με COVID-19 ήταν επτά, όταν το προηγούμενο αυτής διάστημα διασωληνώνονταν τέσσερις ασθενείς με COVID-19 εβδομαδιαίως. Τέλος, καταγράφηκαν 15 θάνατοι COVID-19 έναντι 17 κατά μέσον όρο εβδομαδιαίως το προηγούμενο διάστημα. Η επιτήρηση του ιικού φορτίου στα αστικά λύματα έδειξε αύξηση της κυκλοφορίας του ιού SARS-CoV-2 σε τέσσερις από τις δέκα περιοχές που ελέγχθηκαν (Θεσσαλονίκη, Πάτρα, Ηράκλειο και Ιωάννινα). ",False
newsbomb.gr,https://www.kathimerini.gr/society/562547671/oriothetithike-i-fotia-stin-kefalonia/,,Οριοθετήθηκε η φωτιά στην Κεφαλονιά,2023-07-31T23:43:00+03:00,Newsroom,"Η φωτιά εκδηλώθηκε στις 9:55 και σύμφωνα με την πυροσβεστική, δε κινδύνευσαν κατοικίες Οριοθετήθηκε η φωτιά που είχε ξεσπάσει λίγο πριν τις 10μ.μ. στην περιοχή Σπαρτιά της Κεφαλονιάς.  Η φωτιά εκδηλώθηκε στις 9:55 και σύμφωνα με την πυροσβεστική, δε κινδύνευσαν κατοικίες. Oι φλόγες έκαψαν χορτολιβαδική έκταση και πεύκα.  Στο σημείο παραμένουν και επιχειρούν 20 πυροσβέστες με 5 οχήματα.  ",False
newsbomb.gr,https://www.kathimerini.gr/society/562547656/kikilias-deka-pyrkagies-dokimasan-tis-antoches-mas-dekaplasiazontai-ta-prostima/,,Κικίλιας: Δέκα πυρκαγιές δοκίμασαν τις αντοχές μας – Δεκαπλασιάζονται τα πρόστιμα,2023-07-31T23:03:00+03:00,Newsroom,"«Σήμερα ολοκληρώνεται ο μήνας με 1.470 πυρκαγιές, από τις οποίες οι δέκα ήταν μεγάλες και τις αντιμετωπίσαμε με πολύ μεγάλη δυσκολία», δήλωσε ο υπουργός Κλιματικής Κρίσης και Πολιτικής Προστασίας Τον Ιούλιο καταγράφηκαν σχεδόν 1.500 πυρκαγιές στην Ελλάδα και, εξ αυτών, δέκα ήταν οι μεγάλες και δοκίμασαν τις αντοχές των αρχών, σύμφωνα με τον υπουργό Κλιματικής Κρίσης και Πολιτικής Προστασίας, Βασίλη Κικίλια που προανήγγειλε αύξηση των σχετικών προστίμων.  Κάνοντας ειδική μνεία στη συμμετοχή των στελεχών της πυροσβεστικής, της αστυνομίας, του λιμενικού και των ενόπλων δυνάμεων στις επιχειρήσεις κατάσβεσης, ο κ. Κικίλιας επισήμανε πως η χώρα επλήγη από ακραίο καύσωνα κάνοντας λόγο και για εμπρησμούς: «…είδαμε ότι οι συνθήκες αυτές του ακραίου καύσωνα, δηλαδή η κλιματική κρίση που είναι εδώ μαζί – δυστυχώς με το ανθρώπινο χέρι, είτε εμπρησμών είτε αμέλειας εγκληματικής – έχουν οδηγήσει σε τεράστια πίεση αυτόν τον μήνα με πολλαπλές εστίες καθημερινά, πάνω από 60 πυρκαγιές την ημέρα και πολλές από αυτές τις μέρες, ειδικά αυτές στις οποίες είχαμε 44, 45, 46 βαθμούς καύσωνα μαζί με μποφόρ. Κάθε χρόνο είμαστε μία από τις μεσογειακές χώρες που δοκιμαζόμαστε από φωτιές από πυρκαγιές». «Σήμερα ολοκληρώνεται ο μήνας με 1.470 πυρκαγιές, από τις οποίες οι δέκα ήταν μεγάλες και τις αντιμετωπίσαμε με πολύ μεγάλη δυσκολία και πολύ μεγάλη προσπάθεια», δήλωσε ο υπουργός μιλώντας στο κεντρικό δελτίο ειδήσεων της ΕΡΤ.  Για την πολυήμερη φωτιά στην Ρόδο, όπου οι φλόγες κατέστρεψαν εκατοντάδες χιλιάδες στρέμματα σχολίασε: «Δεν πρόκειται να ωραιοποιήσω καμία κατάσταση. Δέκα δεν αντιμετωπίστηκαν υπό αυτές τις κλιματολογικές συνθήκες, και δυστυχώς με ανθρώπινο χέρι (…) Ημασταν εκεί για τα σπίτια, τα ξενοδοχεία. Για μια τόσο μεγάλης διάρκειας πυρκαγιά οι ζημιές ήταν πολύ λίγες αναλογικά, και φυσικά όλοι θα αποζημιωθούν στο ακέραιο. Εχει ήδη ξεκινήσει από το κομμάτι της Γραμματείας Αρωγής του υπουργείου Πολιτικής Προστασίας, από τα κλιμάκια, η καταγραφή των ζημιών που έγιναν», πρόσθεσε. Για το αν είναι εφικτή η ανάκαμψη του τουρισμού, εκτίμησε πως «τα νούμερα ήταν πάρα πολύ καλά και θα εξακολουθήσουν να είναι καλά. Για τις περιοχές στις οποίες αντιμετωπίσαμε μεγάλες προκλήσεις τα προηγούμενα χρόνια, τη Βόρεια Εύβοια, τη Σάμο, με τα προγράμματα που κάναμε, τα προγράμματα του ψηφιακού πάσου και τις δυνατότητες να υποστηρίξουμε τις περιοχές αυτές, η Σάμος φέτος είχε πάνω από 30% αύξηση σε σχέση με το 2019 και στην Εύβοια δεν υπήρχε κρεβάτι. Αρα το κράτος είναι εδώ και το κράτος υποστηρίζει. Η οικονομία μας μαζί με την κοινωνία μας και μαζί με τον τρόπο με τον οποίο λειτουργούμε, συμβαδίζει και πηγαίνει μαζί». «Είμαι υποχρεωμένος να πω ότι η νέα σεζόν θα μας βρει διαφορετικά. Δηλαδή δεν είναι μόνο οι ποινές και τα πρόστιμα τα οποία θα δεκαπλασιαστούν και θα έχουν να κάνουν με τους εμπρηστές. Ανάλογες υποχρεώσεις έχει ένας πολίτης όταν από τον νόμο υποχρεούται να καθαρίσει το σπίτι του με τον περιβάλλοντα χώρο και αυτό δεν το κάνει. Είναι πάρα πολύ σημαντικό (…) Εχουμε 75 τραυματίες πυροσβέστες σε αυτή τη σεζόν ήδη. Αρα θεωρώ ότι υπάρχει και κοινωνική ευθύνη και υπευθυνότητα και πρέπει να προστατέψει η κοινωνία τους πολλούς». Ειδικότερα, για τα πρόστιμα που θα επιβάλλονται στο μέλλον, σχετικά με τις φωτιές, είπε πως θα είναι ισόποσα με τα πρόστιμα για την κακοποίηση ζώων. «Είδατε τι ριζική αλλαγή υπήρξε στη συμπεριφορά αυτών των λίγων, δυστυχώς έναντι των πολλών, όλων εμάς των φιλόζωων που δεν θέλουμε να βλέπουμε να κακοποιούνται ζώα (…) κοινωνική ευαισθησία έχουν οι πιο πολλοί σε μια κοινωνία – και στη χώρα μας, θεωρώ, υπάρχουν και εθελοντές. Διπλασιάστηκαν αυτοί οι οποίοι στηρίζουν το Πυροσβεστικό Σώμα και υπάρχει και η αναγνώριση σε αυτούς τους μαχητές, τους πυροσβέστες, καθημερινά σε μια μάχη. Υπάρχουν και λίγοι οι οποίοι είναι αμετανόητοι και συνεχίζουν να θέτουν σε κίνδυνο τα δάση μας, την περιουσία μας και κυρίως την ανθρώπινη ζωή. Δεν μπορεί να συνεχιστεί αυτό». Ως προς την αναφορά του ΣΥΡΙΖΑ περί απορρόφησης των κονδυλίων από το Ταμείο Ανάκαμψης και Ανθεκτικότητας για την πολιτική προστασία, για το πώς από τον συνολικό προϋπολογισμό 187,5 εκ. ευρώ του έχουν προχωρήσει έργα μόλις 938 χιλ. ευρώ, απάντησε: «Ο ΣΥΡΙΖΑ κυβέρνησε και θα έπρεπε να γνωρίζει καλύτερα τι σημαίνει μεγάλες προμήθειες των Ενόπλων Δυνάμεων και των Σωμάτων Ασφαλείας. Εκτός αν κάποιος δεν θέλει να υπάρχουν διαφανείς διαδικασίες. Υπάρχουν ορόσημα στο ΕΣΠΑ, άρα και στα δάνεια από την Ευρωπαϊκή Τράπεζα Επενδύσεων που απαιτούνται, μάλιστα, προκειμένου να υλοποιούνται αυτοί οι μεγάλοι διαγωνισμοί. Διαβεβαιώ ότι αυτόν τον μήνα τον οποίο έχω παραλάβει το Υπουργείο Πολιτικής Προστασίας, υπάρχει μέριμνα (…) Είμαι υποχρεωμένος και θα το κάνω: Να λογοδοτούν ανά τρίμηνο στην Εθνική αντιπροσωπεία άπαντες εξηγώντας πώς προχωρούν τα έργα, οι προμήθειες. Αλλά αυτές οι προμήθειες, είναι σημαντικές, μεγάλες. Περνάνε τα δύο δισεκατομμύρια ευρώ και σε καμία των περιπτώσεων δεν θα μπει σε δεύτερη μοίρα το κομμάτι της διαφάνειας, της λογοδοσίας και της καλώς εννοούμενη εικονικής διαδικασίας, προκειμένου δήθεν επικοινωνιακά για μία δύο μέρες να έχουμε μία στιγμή ανακοινώσεων». Για την κριτική, σχετικά με την επάρκεια των εναέριων μέσων αλλά και την παλαιότητα των Canadair, για το αν έχουν γίνει προσπάθειες να προμηθευτεί η χώρα άλλου τύπου αεροσκάφη εκτός από τα γαλλοκαναδικά αεροσκάφη, για τα οποία δεν υπάρχει διαθέσιμη γραμμή παραγωγής, ο υπουργός απάντησε: «Δεν υπάρχει κριτική. Υπάρχει μια μικροπολιτική οπτική κάποιων οι οποίοι κάνουν ότι δεν καταλαβαίνουν (…) Εχουμε την εναέρια συνεργασία του Υπουργείου με τις ευρωπαϊκές χώρες. Εχουμε κομμάτι του σχεδίου το οποίο έχει να κάνει με τα εναέρια μέσα – αποκλειστικά αυτά τα οποία μας ανήκουν. Κάποια από αυτά είναι πολλών δεκαετιών, όπως τα Canadair, και αυτά τα οποία εκμισθώνει – 89 φέτος, πιο πολλά από κάθε άλλη χρονιά». ",False
newsbomb.gr,https://www.kathimerini.gr/society/562547392/magnisia-sos-apo-toxika-aeria-meta-ti-fotia-se-monada-anakyklosis-plastikoy/,,Μαγνησία: SOS από τοξικά αέρια μετά τη φωτιά σε μονάδα ανακύκλωσης πλαστικού,2023-07-31T19:45:23+03:00,Σοφία Χρήστου,"Οι κάτοικοι πρέπει να ειναι ιδιαίτερα προσεκτικοί τις επόμενες ημέρες. Συστάσεις για αποφυγή έκθεσης των κατοίκων σε ζώνη πέντε χιλιομέτρων από τη μονάδα ανακύκλωσης υλικού που κάηκε στο Σέσκλο Μαγνησίας, λόγω τοξικών αερίων, εξέδωσε η Περιφέρεια Θεσσαλίας. Ειδικότερα, στους κατοίκους συνιστάται μεταξύ άλλων η αποφυγή κάθε σωματικής άσκησης σε εξωτερικούς χώρους, αλλά και ο περιορισμός του χρόνου παραμονής στο εξωτερικό περιβάλλον. Κατά την παραμονή σε εσωτερικούς χώρους, συνιστάται να διατηρούνται οι πόρτες και τα παράθυρα κλειστά. Στην ακτίνα των 5 χλμ. συμπεριλαμβάνονται οι περιοχές της Β’ ΒΙΠΕ, του Σέσκλου, του Διμηνίου, του Παλιουρίου, των Μελισσατίκων, τα Κογιάτικα και των Γλαφυρών. Μιλώντας στην «Κ» ο πρόεδρος της Ένωσης Ελλήνων Χημικών Θεσσαλίας, Στέργιος Γούναρης, τόνισε πως οι συνέπειες από την πύρινη λαίλαπα στη Μαγνησία, όπου μαζί με τα δεκάδες χιλιάδες στρέμματα κάηκαν και ανακυκλώσιμα υλικά, είναι πολλαπλές.  «Όταν έχουμε καύση πλαστικών σε τόσο μεγάλο βαθμό,όπως στην περίπτωση της συγκεκριμένης μονάδας, έχουμε παράλληλα και απελεύθερωση στην ατμόσφαιρα μεγάλης ποσότητας επικίνδυνων και τοξικών ουσιών, όπως τα βαρέα μέταλλα, αρωματικούς υδρογονάνθρακες, διοξίνες, κ.α.,οι οποίες είναι ιδιαίτερα επικίνδυνες για τις ευπαθείς ομάδες και τις εγκύους», εξηγεί ο κ. Γούναρης.   Ο ίδιος επισημαίνει πως είναι αναγκαίος ο έλεγχος και η πραγματοποίηση μετρήσεων στην περιοχή, προκειμένου να διευκρινιστεί πόση είναι η έκθεση των κατοίκων σε επικίνδυνες ουσίες, καθώς αυτό καθορίζεται και με τις κλιματικές συνθήκες που επικρατούν εκεί.  «Εκτός των παραπάνω, εκλύσεις τοξικών αερίων, όπως φουράνια και PAHs λαμβάνουν χώρα κατά την καύση πλαστικών και ελαστικών που περιέχονται σε αποθήκες, ενώ τοξικές ουσίες εκπέμπονται και από την καύση εύφλεκτων υγρών, όπως οι οργανικοί διαλύτες. Οι κάτοικοι πρέπει να είναι ιδιαίτερα προσεκτικοί τουλάχιστον για τις επόμενες πέντε ημέρες. Προτιμητέο θα ήταν να αποφεύγουν την περιοχή ή να κάνουν χρήση μάσκας όταν βρίσκονται κοντά», τονίζει ο κ. Γούναρης επισημαίνοντας πως από την πλευρά της η Ένωση Ελλήνων Χημικών θα βρεθεί από αύριο στο σημείο προκειμένου να συλλέξει υλικό και να κάνει μετρήσεις.  «Υπάρχει μεγάλη ανησυχία για την έκταση που έχει λάβει η περιβαλλοντική καταστροφή καθώς και για τις μακροχρόνιες συνέπειες που θα υπάρξουν και για τον λόγο αυτό πρέπει να υπάρξει μελέτη και μέριμνα από την Πολιτεία στην περιοχή», καταλήγει ο ίδιος. Σημειώνεται πως η Περιφέρεια Θεσσαλίας προχώρησε χθες σε επιχωματώσεις επιφανειών στη μονάδα ανακύκλωσης στην περιοχή του Σέσκλου.  «Ιδιωτικά ΙΧ, οχήματα του δήμου, της περιφέρειας και της πυροσβεστικής έκαναν συνολικά 500 δρομολόγια και μετέφεραν περίπου 30 χιλιάδες τόνους με χώμα, προκειμένου να καλυφθούν οι εστίες των πλαστικών που κάηκαν στην περιοχή», αναφέρει στην «Κ» ο περιφερειάρχης, Κωνσταντίνος Αγοραστός.  Οπως τονίζει, ο πρωταρχικός στόχος ήταν να σβήσουν οι εστίες φωτιάς καθώς τα συγκεκριμένα υλικά δεν σβήνουν τόσο εύκολα με το νερό και αφετέρου να σταματήσει η εκπομπή επικίνδυνων ουσιών στην ατμόσφαιρα.  «Δεκάδες άνθρωποι επιχείρησαν στο πεδίο ώστε τα υλικά να καλυφθούν σύντομα κάτω από τόνους χώματος προκειμένου να μην υπάρξουν αναζωπυρώσεις αλλά και περαιτέρω επιβάρυνση του περιβάλλοντος», ανέφερε ο κ. Αγοραστός γνωστοποιώντας πως ήδη έχει ζητήσει να τεθεί προς εξέταση ο φάκελος του ιδιοκτήτης της μονάδας ανακύκλωσης. Ο ίδιος τόνισε πως η διαδικασία μετρήσεων ώστε να διαπιστωθεί η γενικότερη ρύπανση που προκλήθηκε από την καύση πλαστικών στην περιοχή θα ξεκινήσει τις επόμενες ημέρες και κάλεσε τους πολίτες να τηρούν τα ακόλουθα:  • Αποφυγή κάθε σωματικής άσκησης σε εξωτερικούς χώρους, αλλά και περιορισμό του χρόνου παραμονής στο εξωτερικό περιβάλλον. Κατά την παραμονή σε εσωτερικούς χώρους, συνιστάται να διατηρούνται οι πόρτες και τα παράθυρα κλειστά.• Άτομα που ανήκουν σε ευπαθείς ομάδες, όπως άτομα με αναπνευστικό πρόβλημα, καρδιοπαθείς, παιδιά, άτομα άνω των 65 ετών, χρονίως πάσχοντες, έγκυοι και καπνιστές θα πρέπει να αποφεύγουν την παραμονή σε εξωτερικούς χώρους.• Άτομα με άσθμα μπορεί να χρειαστούν πιο συχνή λήψη των εισπνεόμενων φαρμάκων τους, ενώ σε περίπτωση επιμονής των συμπτωμάτων συνιστάται άμεση επικοινωνία με το θεράποντα ιατρό.• Ειδικότερα, οι κτηνοτρόφοι που έχουν κτηνοτροφικές εγκαταστάσεις σε ακτίνα 5 χλμ. από τον τόπο εκδήλωσης της πυρκαγιάς, να μην προβαίνουν σε βόσκηση των ζώων. Συνιστάται να τρέφονται με έτοιμες ζωοτροφές ή να τα μετακινούν σε βοσκές πέραν των 5 χλμ. από τη θέση της πυρκαγιάς. Τα ίδια μέτρα προτείνονται για τα οικόσιτα πτηνά και ζώα που βρίσκονται στην ίδια περιοχή.• Να σκεπαστούν τυχόν ακάλυπτες δεξαμενές που χρησιμοποιούνται για ύδρευση οικισμών ή για το πότισμα των ζώων.• Οι καταναλωτές να προβαίνουν σε σχολαστικό πλύσιμο πριν την κατανάλωση των οπωρολαχανικών και των φρούτων από τη γύρω περιοχή σε ακτίνα 5 χλμ.   ",True
newsbomb.gr,https://www.kathimerini.gr/society/562547533/syggroy-poseidonos-kykloforiakes-rythmiseis-se-kallithea-kai-faliro-logo-ergon/,,Συγγρού – Ποσειδώνος: Κυκλοφοριακές ρυθμίσεις για 3 νύχτες σε Καλλιθέα και Φάληρο λόγω έργων,2023-07-31T19:35:16+03:00,Newsroom,"Κυκλοφοριακές ρυθμίσεις στους δήμους Καλλιθέας και Παλαιού Φαλήρου επί της νέας Λ. Ποσειδώνος και Λ. Συγγρού, θα εφαρμοστούν από σήμερα Δευτέρα 31 Ιουλίου, με πλήρη αποκλεισμό της κυκλοφορίας για 3 νύχτες Κυκλοφοριακές ρυθμίσεις στους δήμους Καλλιθέας και Παλαιού Φαλήρου επί της νέας Λ. Ποσειδώνος και Λ. Συγγρού, θα εφαρμοστούν από σήμερα Δευτέρα 31 Ιουλίου, με πλήρη αποκλεισμό της κυκλοφορίας για 3 νύχτες, στο πλαίσιο των εργασιών για την ανάπλαση του Φαληρικού Ορμου. Αναλυτικά τα μέτρα:  -Μερική κατάληψη της κυκλοφορίας από τις 8μμ της Δευτέρας (31/7) έως και την Τρίτη (1η Αυγούστου) και ώρα 00:01 επί της Νέας Λ. Ποσειδώνος (από Πειραιά προς Γλυφάδα από το τελείωμα του ΤΕ08 έως το ύψος της οδού Φαέθωντος) και της Λ. Συγγρού (στην κατεύθυνση από Αθήνα προς Γλυφάδα από τον Α/Κ Συγγρού έως το ύψος της οδού Φαέθωντος) στα όρια των Δήμων Παλαιού Φαλήρου και Καλλιθέας. -Πλήρης κατάληψη της κυκλοφορίας των οχημάτων την Τρίτη 1η Αυγούστου, από 00:01 έως 06:00 επί της Νέας Λ. Ποσειδώνος (στην κατεύθυνση από Πειραιά προς Γλυφάδα από το τελείωμα του ΤΕ08 έως το ύψος της οδού Φαέθωντος) στα όρια των Δήμων Παλαιού Φαλήρου και Καλλιθέας. Ο κλάδος κατεύθυνσης προς τη Λεωφ. Συγγρού στην κατεύθυνση προς Αθήνα θα λειτουργεί κανονικά. -Πλήρης κατάληψη της κυκλοφορίας των οχημάτων την Τρίτη 1η Αυγούστου, από 00:01 έως 06:00 επί της Λ. Συγγρού (στην κατεύθυνση από Αθήνα προς Γλυφάδα από την συμβολή με τη Γέφυρα ΤΕ11 έως το ύψος της οδού Φαέθωντος) στα όρια των Δήμων Παλαιού Φαλήρου και Καλλιθέας. -Πλήρης κατάληψη της κυκλοφορίας των οχημάτων την Πέμπτη 3 Αυγούστου από 01:00 έως 05:00 επί της Νέας Λ. Ποσειδώνος (στην κατεύθυνση από Γλυφάδα προς Αθήνα και προς Πειραιά από το ύψος της οδού Πλειάδων από τον Α/Κ Παλ. Φαλήρου έως τον Α/Κ Συγγρού) στα όρια των Δήμων Παλαιού Φαλήρου και Καλλιθέας. -Πλήρης κατάληψη της κυκλοφορίας των οχημάτων το Σάββατο 5 Αυγούστου, από 00:01 έως 06:00 επί της Νέας Λ. Ποσειδώνος (στην κατεύθυνση από Πειραιά προς Γλυφάδα από το τελείωμα του ΤΕ08 έως το ύψος της οδού Φαέθωντος) και την πλήρη κατάληψη του οδοστρώματος της Λ. Συγγρού (στην κατεύθυνση από Αθήνα προς Γλυφάδα από την συμβολή με τη Γέφυρα ΤΕ11 έως το ύψος της οδού Φαέθωντος) στα όρια των Δήμων Παλαιού Φαλήρου και Καλλιθέας. Ο κλάδος κατεύθυνσης προς τη Λ. Συγγρού στην κατεύθυνση προς Αθήνα θα λειτουργεί κανονικά. ",False
newsbomb.gr,https://www.kathimerini.gr/society/562547536/anastoli-symvaseon-ergasias-gia-epicheiriseis-stis-pyropliktes-perioches/,,Αναστολή συμβάσεων εργασίας για επιχειρήσεις στις πυρόπληκτες περιοχές,2023-07-31T19:32:33+03:00,Newsroom,"Η αποζημίωση, η διαδικασία υποβολής των δηλώσεων και οι προθεσμίες Ανακοίνωση για την εφαρμογή του μετρου της αναστολης των συμβάσεων εργασίας για εργαζόμενους σε επιχειρήσεις που επλήγησαν από τις πρόσφατες πυρκαγιές, εξέδωσε το υπουργείο Εργασίας. Οπως αναφέρεται, «σε περιοχές που πλήττονται από δασικές πυρκαγιές, οι επιχειρήσεις μπορούν να θέτουν αναστολή τις συμβάσεις εργασίας των εργαζομένων τους, οι οποίοι είχαν προσληφθεί μέχρι και την προηγούμενη ημέρα από την εκδήλωση της πυρκαγιάς, μέχρι την αποκατάσταση των ζημιών που έχουν προκληθεί εξαιτίας αυτής και πάντως όχι πέραν των τριών μηνών». Αναλυτικά η ανακοίνωση του Υπουργείου: Ι. Για την εφαρμογή του μετρου της αναστολης των συμβάσεων εργασίας εργαζόμενων πυρόπληκτων επιχειρήσεων Α. Σύμφωνα με το άρθρο 70 του ν.5045/2023 (Α΄136), οι επιχειρήσεις – εργοδότες του ιδιωτικού τομέα, ανεξαρτήτως κλάδου και επιχειρηματικής δραστηριότητας, σε περιοχές που πλήττονται από δασικές πυρκαγιές, των οποίων οι εγκαταστάσεις υφίστανται ολοσχερή καταστροφή ή σοβαρές υλικές ζημιές σε βαθμό που δεν είναι ασφαλής η παροχή εργασίας εντός του εργασιακού χώρου, και πιστοποιούνται ως τέτοιες από την οικεία Περιφέρεια (ή άλλη οικεία υπηρεσία), μπορούν να θέτουν αναστολή τις συμβάσεις εργασίας των εργαζομένων τους, οι οποίοι είχαν προσληφθεί μέχρι και την προηγούμενη ημέρα από την εκδήλωση της πυρκαγιάς, μέχρι την αποκατάσταση των ζημιών που έχουν προκληθεί εξαιτίας αυτής και πάντως όχι πέραν των τριών (3) μηνών. Ειδικότερα: Τα διοικητικά όρια και οι αντίστοιχες ημερομηνίες εφαρμογής του μέτρου της αναστολής των συμβάσεων εργασίας ως ανωτέρω εξειδικεύονται ως εξής: α. Οι πληγείσες επιχειρήσεις – εργοδότες που ανήκουν στα διοικητικά όρια των περιοχών: δύνανται να θέτουν σε αναστολή της συμβάσεις εργασίας των εργαζομένων τους οι οποίοι είχαν προσληφθεί μέχρι και την 16η/7/2023, από 17/7/2023. β. Οι πληγείσες επιχειρήσεις – εργοδότες που ανήκουν στα διοικητικά όρια των περιοχών: δύνανται να θέτουν σε αναστολή της συμβάσεις εργασίας των εργαζομένων τους οι οποίοι είχαν προσληφθεί μέχρι και την 17η/7/2023, από 18/7/2023. γ. Οι πληγείσες επιχειρήσεις – εργοδότες που ανήκουν στα διοικητικά όρια των περιοχών: δύνανται να θέτουν σε αναστολή της συμβάσεις εργασίας των εργαζομένων τους οι οποίοι είχαν προσληφθεί μέχρι και την 22η/7/2023, από 23/7/2023. δ. Οι επιχειρήσεις – εργοδότες της παρ. 1 που ανήκουν στα διοικητικά όρια των περιοχών: δύνανται να θέτουν σε αναστολή της συμβάσεις εργασίας των εργαζομένων τους οι οποίοι είχαν προσληφθεί μέχρι και την 25η/7/2023, από 26/7/2023. Β. Δικαιούχοι Αποζημίωσης Ειδικού Σκοπού – Υψος αποζημίωσης ειδικού σκοπού Οι εργαζόμενοι, των οποίων η σύμβαση εργασίας τελεί σε αναστολή, είναι δικαιούχοι έκτακτης οικονομικής ενίσχυσης, ως αποζημίωσης ειδικού σκοπού, ποσού πεντακοσίων τριάντα τεσσάρων ευρώ (534€), που αντιστοιχεί σε τριάντα (30) ημέρες, κατ’ αναλογία των ημερών διάρκειας της αναστολής των συμβάσεων εργασίας τους, καθώς και αναλογίας επιδομάτων εορτών. Στους εργαζόμενους των οποίων οι συμβάσεις εργασίας τελούν σε αναστολή, παρέχεται πλήρης ασφαλιστική κάλυψη, υπολογιζόμενη επί του ονομαστικού τους μισθού, για το χρονικό διάστημα αναστολής της σύμβασης εργασίας, καθώς και για τα επιδόματα εορτών που αντιστοιχούν στο χρονικό διάστημα αυτό. Γ. ΔΙΑΔΙΚΑΣΙΑ ΥΠΟΒΟΛΗΣ ΔΗΛΩΣΕΩΝ ΑΝΑΣΤΟΛΗΣ Γ1. ΕΠΙΧΕΙΡΗΣΕΙΣ – ΕΡΓΟΔΟΤΕΣ Οι επιχειρήσεις ‐ εργοδότες υποχρεούνται να υποβάλλουν υπεύθυνη δήλωση ανά μήνα στο Π.Σ. «ΕΡΓΑΝΗ», με την οποία δηλώνουν τους εργαζόμενους των οποίων οι συμβάσεις τελούν σε αναστολή. Ανάλογα με τη διοικητική περιοχή που ανήκει η κάθε πληγείσα επιχείρηση –εργοδότης, επιλέγεται μία από τις κάτωθι ειδικές περιπτώσεις υπεύθυνων δηλώσεων: iii. Επιχειρήσεις – εργοδότες που επλήγησαν από πυρκαγιές της 23/07/2023 στις περιοχές που ανήκουν στις Περιφερειακές Ενότητες Εύβοιας, Ανατολικής Αττικής και Κέρκυρας ΣΗΜΕΙΩΣΗ: Ο όρος της διατήρησης των θέσεων εργασίας που προβλέπεται στην παρ. 3 του άρθρου 70 του ν. ν.5045/2023 (Α΄136), δεν ισχύει για τους εποχικά απασχολούμενους εργαζόμενους. Γ2. ΕΡΓΑΖΟΜΕΝΟΙ Μετά την πρώτη δήλωση αναστολής της επιχείρησης – εργοδότη, οι δικαιούχοι εργαζόμενοι υποβάλλουν υπεύθυνη δήλωση στην ηλεκτρονική πλατφόρμα https://supportemployees.services.gov.gr Οι εργαζόμενοι υποβάλλουν ΜΟΝΟ μια φορά υπεύθυνη δήλωση και δεν απαιτείται εκ νέου υποβολή δήλωσής τους για τους υπόλοιπους μήνες. Σημειώνεται δε ότι για την περίπτωση των εργαζομένων των οποίων οι συμβάσεις εργασίας έχουν τεθεί κατά το παρελθόν σε αναστολή (στο πλαίσιο άλλου έκτακτου μέτρου), ανεξαρτήτως προσώπου εργοδότη, δεν απαιτείται επανυποβολή υπεύθυνης δήλωσης από τους εργαζόμενους, εκτός κι αν επιθυμούν τροποποίηση στοιχείων του τραπεζικού τους λογαριασμού (ΙΒΑΝ). Δ. ΠΡΟΘΕΣΜΙΕΣ ΥΠΕΥΘΥΝΩΝ ΔΗΛΩΣΕΩΝ ΓΙΑ ΤΟΝ ΜΗΝΑ ΙΟΥΛΙΟ 2023 Το ΠΣ ΕΡΓΑΝΗ θα είναι διαθέσιμο για την υποβολή δηλώσεων αναστολής των συμβάσεων εργασίας των εργαζομένων από τις επιχειρήσεις – εργοδότες, ως ανωτέρω, για τον μήνα ΙΟΥΛΙΟ 2023, από 1/8/2023 έως και 11/8/2023. Ε. ΠΡΟΘΕΣΜΙΕΣ ΥΠΕΥΘΥΝΩΝ ΔΗΛΩΣΕΩΝ ΓΙΑ ΤΟΝ ΜΗΝΑ ΑΥΓΟΥΣΤΟ 2023 Το ΠΣ ΕΡΓΑΝΗ θα είναι διαθέσιμο για την υποβολή δηλώσεων αναστολής των συμβάσεων εργασίας των εργαζομένων από τις επιχειρήσεις – εργοδότες, ως ανωτέρω, για τον μήνα ΑΥΓΟΥΣΤΟ 2023, από 12/8/2023. Ειδικά για συμβάσεις εργασίας εργαζομένων που τίθενται σε αναστολή κατά το χρονικό διάστημα από 1/8/2023 έως και 21/8/2023, οι υπεύθυνες δηλώσεις των επιχειρήσεων υποβάλλονται απολογιστικά εντός του χρονικού διαστήματος από 12/8/2023 έως και 21/8/2023. Για συμβάσεις εργασίας εργαζομένων που τίθενται σε αναστολή από 22/8/2023 και εντεύθεν, ισχύει η προαναγγελία της αναστολής. ΣΤ. Οι προθεσμίες υποβολής μονομερών δηλώσεων για τυχόν περιπτώσεις εργαζομένων που λύθηκε η σύμβαση εργασίας τους με καταγγελία από επιχειρήσεις – εργοδότες που υπάγονται στις ρυθμίσεις του άρθρου 70 του ν. 5045/2023 και οι οποίοι σύμφωνα με την παρ. 5 του ίδιου άρθρου είναι δικαιούχοι αποζημίωσης ειδικού σκοπού ποσού ύψους 534 ευρώ ανά μήνα, από την ημερομηνία λύσης της εργασιακής σχέσης και για χρονικό διάστημα όχι πέραν των 3 μηνών, θα ανακοινωθούν με νεότερη ανακοίνωση. ",False
newsbomb.gr,https://www.kathimerini.gr/society/562547476/i-nea-proedros-toy-areioy-pagoy-synantithike-me-dioikiseis-dikastirion/,,Η νέα πρόεδρος του Αρείου Πάγου συναντήθηκε με διοικήσεις δικαστηρίων,2023-07-31T19:30:00+03:00,Ιωάννα Μάνδρου,"Τι δήλωσε μετά την ανάληψη των καθηκόντων της η νέα πρόεδρος του ανωτάτου δικαστηρίου Με την ανάληψη των καθηκόντων της η νέα πρόεδρος του Αρείου Πάγου Ιωάννα Κλάπα ξεκίνησε επαφές προκειμένου να ενημερωθεί και να δώσει κατευθύνσεις ενόψει του νέου δικαστικού έτους που αρχίζει τον Σεπτέμβριο. Η νέα πρόεδρος του ανώτατου δικαστηρίου είχε συνάντηση με τις διοικήσεις των μεγάλων δικαστηρίων του λεκανοπεδίου, εφετείο και πρωτοδικείο Αθηνών και Πειραιώς, με αντικείμενο τόσο την εφαρμογή ηλεκτρονικών κληρώσεων στα δικαστήρια (στα περισσότερα η κλήρωση των δικαστών γίνεται ήδη ηλεκτρονικά, αλλά όχι σε όλα) αλλά και γενικότερα θέματα, όπως πολυπρόσωπες δίκες και λοιπά. Η Ιωάννα Κλάπα που επιλέχθηκε για την προσεχή διετία στη θέση του προέδρου του Αρείου Πάγου με δήλωση της, με την ανάληψη των καθηκόντων της, αναφέρθηκε στη τραγική συγκυρία των πυρκαγιών και της απώλειας των δύο πιλότων που προκάλεσε πανελλήνια συγκίνηση, ενώ δεν παρέλειψε να σημειώσει μεταξύ άλλων ότι «σε αγαστή συνεργασία με τους συναδέλφους μου, δικαστικούς λειτουργούς της πολιτικής και ποινικής δικαιοσύνης, όλων των βαθμίδων, άπαντες προσηλωμένοι στο καθήκον μας, ως εγγυητών των ελευθεριών και των δικαιωμάτων των πολιτών, με τους ακαταπόνητους συνεργάτες μας, δικαστικούς υπαλλήλους και τους συλλειτουργούς της δικαιοσύνης, τους δικηγόρους της χώρας, θα καταβάλουμε κάθε δυνατή και αδύνατη προσπάθεια, προκειμένου να υλοποιήσουμε, με τη συνδρομή της Πολιτείας, το επιτακτικό αίτημα της ορθής και έγκαιρης παροχής έννομης προστασίας, ως συμμόρφωση στις αρχές του Κράτους Δικαίου». Σε ανάλογη δήλωση για κάθε δυνατή προσπάθεια προκειμένου η δικαιοσύνη να επιτελέσει την αποστολή της με την ταχεία απόδοση δικαίου στους πολίτες προέβη και η νέα εισαγγελέας του Αρείου Πάγου Γεωργία Αδειλίνη, μόλις ανέλαβε τα καθήκοντά της σημειώνοντας πως θα διαθέσει όλες τις δυνάμεις της προς αυτό το σκοπό. «Η κατά τη συνταγματική επιταγή επιλογή μου στην κορυφαία θέση της προέδρου του Αρείου Πάγου περιποιεί σε μένα εξαιρετική τιμή. Η έναρξη άσκησης των καθηκόντων μου συμπίπτει με τις τραγικές συνθήκες που επικρατούν στη χώρα μας, την ανυπολόγιστη φυσική καταστροφή ευρύτατων περιοχών της πατρίδας μας, την εκκένωση οικισμών και την κατάκαυση εστιών και περιουσιών των συμπολιτών μας, παρά τις υπεράνθρωπες, τις ηρωϊκές προσπάθειες των μονάδων πυρόσβεσης και των εθελοντών. Κατά τη διάρκεια μιας τέτοιας επιχείρησης κατάσβεσης, στην περιοχή της Καρύστου, ο Χρήστος και ο Περικλής έδωσαν τη ζωή τους στη χώρα. Οι ανυπολόγιστες συνέπειες των πυρκαγιών σε βάρος της ζωής και της περιουσίας των πληγέντων συνανθρώπων μας, επιτείνουν την τεράστια ευθύνη, την οποία εμπεριέχει το αξίωμα, το οποίο αναλαμβάνω να υπηρετήσω. Είμαι πεπεισμένη ότι σε αγαστή συνεργασία με τους συναδέλφους μου, δικαστικούς λειτουργούς της πολιτικής και ποινικής δικαιοσύνης, όλων των βαθμίδων, άπαντες προσηλωμένοι στο καθήκον μας, ως εγγυητών των ελευθεριών και των δικαιωμάτων των πολιτών, με τους ακαταπόνητους συνεργάτες μας, δικαστικούς υπαλλήλους και τους συλλειτουργούς της δικαιοσύνης, τους δικηγόρους της χώρας, θα καταβάλουμε κάθε δυνατή και αδύνατη προσπάθεια, προκειμένου να υλοποιήσουμε, με τη συνδρομή της Πολιτείας, το επιτακτικό αίτημα της ορθής και έγκαιρης παροχής έννομης προστασίας, ως συμμόρφωση στις αρχές του Κράτους Δικαίου». ",False
newsbomb.gr,https://www.kathimerini.gr/society/562544842/panelladikes-2023-tmimata-poy-den-gemizoyn-oyte-mia-aithoysa/,,,,,"Οι πάνω από 10.000 κενές θέσεις, μετά την ανακοίνωση των βάσεων, σε τμήματα ΑΕΙ καθιστούν επιτακτική την ανάγκη αναδιάταξης τόσο των πανεπιστημίων όσο και της πολιτικής του υπουργείου Παιδείας. Και αυτό διότι και φέτος υπάρχουν περιφερειακά τμήματα με ελάχιστο αριθμό εισακτέων. Ωστόσο, το καινοφανές είναι η «επιμονή» του ζητήματος των κενών θέσεων σε παραδοσιακά αντικείμενα σπουδών, όπως η φιλολογία, τα μαθηματικά, η φυσική – δηλαδή στις λεγόμενες καθηγητικές σχολές. Αντιθέτως, όπως ανέφερε στην «Κ» στέλεχος επιτελικό για τη διαμόρφωση της εκπαιδευτικής πολιτικής, «όταν ο τίτλος του τμήματος έχει τη λέξη “ψηφιακή” ή “πληροφορική”, η ζήτηση εκτινάσσεται. Πέρασε το μήνυμα ότι υπάρχει μεγάλη ζήτηση στην αγορά». Ειδικότερα, στις φετινές Πανελλαδικές Εξετάσεις εισήχθησαν στα ΑΕΙ 61.950 υποψήφιοι γενικού και επαγγελματικού λυκείου. Το κατώφλι εισαγωγής διαμορφώθηκε στα 7.180 μόρια (στο Τμήμα Περιφερειακής Ανάπτυξης στην Αμφισσα), ενώ παράλληλα υπήρξαν 10.884 κενές θέσεις, 10.754 από υποψηφίους γενικών λυκείων και 130 από υποψηφίους των ΕΠΑΛ. Από τα 450 πανεπιστημιακά τμήματα συνολικά, τα 154 έχουν κενές θέσεις. Σε δεινότερη θέση είναι τα τμήματα με πολύ μικρό αριθμό νέων φοιτητών. Χαρακτηριστικά, υπάρχουν τμήματα που ο αριθμός των εισακτέων είναι ίσος με αυτόν μιας… σχολικής τάξης. Ενδεικτικά, το Τμήμα Νοσηλευτικής στο Διδυμότειχο, με 1 εισακτέο από ΓΕΛ και 13 από ΕΠΑΛ, και το Αειφορικής Γεωργίας στην Αμφισσα που δεν είχε ούτε έναν εισακτέο από γενικό λύκειο και 12 από ΕΠΑΛ. Μάλιστα το δεύτερο θα λειτουργήσει για πρώτη φορά το επόμενο ακαδημαϊκό έτος. Συνολικά 14 τμήματα περιφερειακών ΑΕΙ είχαν έως 10 εισακτέους από γενικό λύκειο και θα ενισχυθούν από τους αποφοίτους των ΕΠΑΛ για να επιβιώσουν. Αλλά έως πότε; «Οταν ο τίτλος ενός τμήματος έχει τη λέξη “ψηφιακή” ή “πληροφορική”, η ζήτηση εκτινάσσεται. Πέρασε το μήνυμα ότι υπάρχει μεγάλη ζήτηση στην αγορά». «Εδώ και δεκαετίες η χώρα ακολουθεί μια πολιτική για τμήματα ΑΕΙ σε κάθε μεγάλη πόλη. Υπάρχουν κάποια που λειτουργούν για ειδικούς λόγους, αλλά η πλειονότητα ιδρύθηκε για να τονωθεί η τοπική οικονομία και ανάπτυξη. Ωστόσο, τα αποκομμένα τμήματα σε μια πόλη δεν συνιστούν την έννοια του πανεπιστημίου. Από την άλλη, πολλά δεν είναι ελκυστικά για τους υποψηφίους. Το ζητούμενο δεν είναι να καταργηθούν αλλά να καταστούν ελκυστικά. Και τον τρόπο πρέπει να αποφασίσει το ίδρυμα και οι διδάσκοντες κάθε τμήματος», παρατηρεί το ίδιο στέλεχος. Την ίδια στιγμή, βέβαια, μεταξύ των τμημάτων με κενές θέσεις είναι και παραδοσιακά τμήματα, όπως ενδεικτικά τα Μαθηματικό Αθηνών (85 κενές θέσεις), ΑΠΘ (64), Σάμου (100) και Ιωαννίνων (210) και το Φυσικό Ιωαννίνων (127). Ανάλογο πρόβλημα παρατηρείται στα τμήματα Φιλολογίας Αθηνών (18), ΑΠΘ (92) και Ιωαννίνων (127) και σε άλλα με συναφές αντικείμενο (Ιστορίας-Αρχαιολογίας, Φιλοσοφίας). Ρεκόρ κενών θέσεων κατεγράφη στα πέντε τμήματα Νοσηλευτικής, συνολικά 458. Το πρόβλημα γίνεται εντονότερο καθώς δεν είναι φετινό αλλά επαναλαμβάνεται τα τελευταία χρόνια. Από την άλλη, εντύπωση προκαλεί η πτώση των βάσεων στα τμήματα Φιλολογίας. Ενδεικτικά, στο τμήμα του ΕΚΠΑ η βάση ήταν 13.012 μόρια, του ΑΠΘ 13.994, των Ιωαννίνων 10.411, της Κρήτης η βάση παρέμεινε κάτω από 10.000 μόρια (9.558), ενώ στο σχετικό τμήμα στην Καλαμάτα η βάση έπεσε κάτω από 10.000 μόρια, στα 9.510. «Η αιτία είναι οι μικρές επαγγελματικές προοπτικές των σχετικών τμημάτων, καθώς οι πτυχιούχοι κατευθύνονται μόνο στην εκπαίδευση. Ευρύτερα, όλες οι σχολές ανθρωπιστικών σπουδών πρέπει να αναδείξουν άλλες επαγγελματικές διεξόδους. Για παράδειγμα, να ανανεώσουν το πρόγραμμα σπουδών εντάσσοντας μαθήματα σχετικά με την ψηφιακή τεχνολογία ή τα οικονομικά. Στο εξωτερικό υπάρχει πληθώρα θέσεων εργασίας για τις οποίες οι πτυχιούχοι ανθρωπιστικών σπουδών είναι οι κατάλληλοι. Διακρίνω όμως μια δυσκολία των Ελλήνων καθηγητών των σχετικών τμημάτων να “ανοίξουν” το πρόγραμμά τους. Να το πούμε εσωστρέφεια;» παρατηρεί το επιτελικό στέλεχος του υπουργείου Παιδείας. Ωστόσο, το υπουργείο είναι υπεύθυνο για τον υπερπληθωρισμό των καθηγητικών σχολών. Υπάρχουν 21 σχολές με αντικείμενα την ελληνική γλώσσα, την ιστορία-αρχαιολογία και τη φιλοσοφία και όλες έχουν κύρια επαγγελματική διέξοδο τη δευτεροβάθμια εκπαίδευση. Το επιτελείο της νέας ηγεσίας του υπ. Παιδείας δηλώνει ότι το ζήτημα με ελάχιστους εισακτέους σε περιφερειακά τμήματα ΑΕΙ, όπως αναδείχθηκε μετά την ανακοίνωση των βάσεων, θα μελετηθεί. Αντιθέτως, σχεδιάζεται η αντιμετώπιση του ελλείμματος σε πτυχιούχους πληροφορικής, στο πλαίσιο του ψηφιακού μετασχηματισμού της χώρας. Oπως δείχνει μελέτη του Συνδέσμου Επιχειρήσεων Πληροφορικής και Επικοινωνιών Ελλάδος (ΣΕΠΕ), η εκτίμηση για την επιπλέον ζήτηση ειδικών πληροφορικής είναι 15.000 με 16.000 ετησίως έως το 2030. Στον αντίποδα, η προσφορά είναι 8.000-8.500. Οπως αναφέρει στην «Κ» υψηλόβαθμο στέλεχος του υπ. Παιδείας, σχεδιάζεται η εκπαίδευση πτυχιούχων στην πληροφορική, ώστε να καλυφθούν οι ελλείψεις της αγοράς εργασίας που υπολογίζονται σε 80.000 με 100.000. Ουσιαστικά θα πρόκειται για reskilling στην πληροφορική πτυχιούχων οι οποίοι έχουν πρώτο πτυχίο από καλές σχολές με αντικείμενο σχετικό με την πληροφορική. Αλλωστε, και οι καθηγητές των τμημάτων Πληροφορικής τονίζουν ότι για την κάλυψη της μεγάλης ανάγκης σε στελέχη πληροφορικής πρέπει να αξιοποιηθούν πολλαπλές δεξαμενές. Ενδεικτικά, υπάρχουν πολλοί απόφοιτοι θετικών επιστημών που κάνουν μεταπτυχιακές σπουδές στην Ελλάδα σε επιστήμη δεδομένων, μηχανική μάθηση, σχεδιασμό πληροφοριακών συστημάτων κ.λπ., οι οποίοι μπορούν να εργαστούν στον χώρο της πληροφορικής με μεγάλη επιτυχία. «Την ίδια στιγμή», όπως τονίζει στην «Κ» το ίδιο υψηλόβαθμο κυβερνητικό στέλεχος, «ο άνεργος φυσικός ή χημικός χρειάζεται μια μικρής διάρκειας, στοχευμένη εκπαίδευση στην πληροφορική για να αποκτήσει σχετικές επαγγελματικές δεξιότητες». Για το θέμα ο ΣΕΠΕ, εκπρόσωποι εταιρειών του κλάδου, πανεπιστημιακοί και η Εθνική Αρχή Ανώτατης Εκπαίδευσης (ΕΘΑΑΕ) έχουν συστήσει ομάδες εργασίας που θα καταθέσουν τις προτάσεις τους στα συναρμόδια υπουργεία. ",False
newsbomb.gr,https://www.kathimerini.gr/society/562547524/kifisia-fotia-sto-palio-xenodocheio-grand-chalet/,,Κηφισιά: Φωτιά στο παλιό ξενοδοχείο Grand Chalet,2023-07-31T19:10:43+03:00,Newsroom,"Σύμφωνα με την πυροσβεστική δεν υπάρχει κίνδυνος εξάπλωσης της πυρκαγιάς Σε εξέλιξη βρίσκεται φωτιά στην Κηφισιά, στον υπαίθριο χώρο του κλειστού, παλιού ξενοδοχείου Grand Chalet.   Η φωτιά εντοπίζεται στο πίσω μέρος του ξενοδοχείου, στην οδό Κοκκιναρά 36 , και καίει ξερά χόρτα και σκουπίδια.  Σύμφωνα με την πυροσβεστική δεν υπάρχει κίνδυνος εξάπλωσης της πυρκαγιάς.  Στο σημείο επιχειρούν πέντε πυροσβέστες με δύο οχήματα και ορισμένους εθελοντές.  ",False
newsbomb.gr,https://www.kathimerini.gr/society/562547509/pyrosvestiki-62-dasikes-pyrkagies-to-teleytaio-24oro/,,Πυροσβεστική: Δύο συλλήψεις για εμπρησμό σε Βοιωτία και Μεσσηνία,2023-07-31T19:06:29+03:00,Newsroom,"Συλλήψεις για πρόκληση εμπρησμού σε Βοιωτία και Μεσσηνία Συνολικά 62 δασικές πυρκαγιές εκδηλώθηκαν το τελευταίο εικοσιτετράωρο, οι περισσότερες εκ των οποίων αντιμετωπίστηκαν άμεσα, στο αρχικό τους στάδιο, σύμφωνα με ανακοίνωση της Πυροσβεστικής. Σύμφωνα με την Πυροσβεστική, οριοθετήθηκε η πυρκαγιά που εκδηλώθηκε σε δασική έκταση στην περιοχή Άγιος Γεώργιος Θάσου. Στο σημείο επιχειρούν 56 πυροσβέστες με 3 ομάδες πεζοπόρων τμημάτων και 15 οχήματα, αλλά και εθελοντές πυροσβέστες και υδροφόρες ΟΤΑ, ενώ νωρίτερα συνέδραμαν επίσης 5 αεροσκάφη και ένα ελικόπτερο. Παράλληλα, υπό μερικό έλεγχο τέθηκαν οι πυρκαγιές που εκδηλώθηκαν τη Δευτέρα: -σε χαμηλή βλάστηση, στο Βρανά Αττικής, όπου επιχειρούν 15 πυροσβέστες 5 οχήματα -σε δασική έκταση στο Δομοκό Φθιώτιδας, όπου επιχειρούν 25 πυροσβέστες, με 1 ομάδα πεζοπόρου τμήματος και 8 οχήματα, ενώ επιχείρησαν 2 αεροσκάφη. -σε δασική έκταση, στον Κρουσώνα Ηρακλείου Κρήτης, όπου επιχειρούν 52 πυροσβέστες, με 4 ομάδες πεζοπόρων τμημάτων και 10 οχήματα, ενώ επιχείρησε 1 ελικόπτερο. Τα κατά τόπους ανακριτικά γραφεία, καθώς και Κλιμάκια της Διεύθυνσης Αντιμετώπισης Εγκλημάτων Εμπρησμού (Δ.Α.Ε.Ε.) διερευνούν τα αίτια εκδήλωσης των πυρκαγιών. Σε δύο συλλήψεις για πρόκληση εμπρησμού από πρόθεση, προχώρησαν ανακριτικοί υπάλληλοι της Πυροσβεστικής στο Δήλεσι Βοιωτίας και στη Μεσσηνία. Στο Δήλεσι, συνελήφθη, στο πλαίσιο της αυτόφωρης διαδικασίας, ένας άνδρας, ως υπαίτιος πρόκλησης εμπρησμού από πρόθεση κατ’ εξακολούθηση σε κάδους απορριμμάτων, καθώς και σε ξηρά χόρτα. Σύμφωνα με το ΑΠΕ-ΜΠΕ, πρόκειται για έναν 20χρονο, ο οποίος έγινε αντιληπτός και συνελήφθη από πυροσβέστες της Πυροσβεστικής Υπηρεσίας Οινοφύτων. Οι πυροσβέστες είδαν τον 20χρονο να βάζει φωτιά σε κάδο απορριμμάτων, τον ακινητοποίησαν και τον οδήγησαν στο ανακριτικό τμήμα. Ο νεαρός, ομολόγησε ότι πυρπόλησε τους κάδους απορριμμάτων, γιατί του άρεσε, όπως είπε, να βλέπει τις φωτιές. Σε βάρος του σχηματίστηκε δικογραφία για εμπρησμό από πρόθεση κατ’ εξακολούθηση. Στη Μεσσηνία, συνελήφθη επίσης ένας άνδρας, ως υπαίτιος πρόκλησης εμπρησμού από πρόθεση σε ξηρά χόρτα, εντός αγροτικής έκτασης στην κοινότητα Τσουκαλαίικων, του δήμου Οιχαλίας. Για τα περιστατικά ενημερώθηκαν οι αρμόδιες εισαγγελικές αρχές. ",False
newsbomb.gr,https://www.kathimerini.gr/society/562541668/volos-eimaste-akoma-moydiasmenoi/,,,,,"Οι κάτοικοι του Βελεστίνου Βόλου ξεκίνησαν την περασμένη Τετάρτη πλήρως ανυποψίαστοι για τα όσα θα ακολουθούσαν. Η Ιωάννα Ντόντου, κάτοικος της περιοχής, προσπαθεί να θυμηθεί την ώρα που πρωτοαντίκρισε τον καπνό και τις φλόγες που άρχισαν να απειλούν τα σπίτια τους. «Το μεσημέρι έγινε η διακοπή ρεύματος και ο κόσμος άρχισε να πανικοβάλλεται. Ειδικά όσοι έχουν σπίτια περιμετρικά της περιοχής ήταν έξω στις αυλές τους και έριχναν νερό με τα λάστιχα. Κάποια στιγμή έγινε και διακοπή νερού. Πήγα στο Κέντρο Υγείας όπου νοσηλεύονται συγγενείς μου και εκεί είδα δύο πυροσβέστες που είχαν τραυματιστεί. Επικρατούσε τεράστια ανησυχία, ο κόσμος όμως δεν ήταν διατεθειμένος να εκκενώσει τα σπίτια του».  Η πυρκαγιά ξεκίνησε από την ευρύτερη περιοχή του Βελεστίνου Βόλου και στη συνέχεια κατευθύνθηκε νότια, στο χωριό Σέσκλο. Ο Μάρκος Βαξεβανόπουλος, κάτοικος του Βόλου που βρέθηκε ως εθελοντής στο μέτωπο, εξηγεί στην «Κ» πως το πρόβλημα γιγαντώθηκε όταν η φωτιά έφτασε στη Βιομηχανική Ζώνη, όπου έκαψε και βιοτεχνίες. «Σε ορισμένες από αυτές είχε κοπεί το δίκτυο ύδρευσης και δεν μπορούσαμε να πάρουμε νερό. Ευτυχώς υπήρξε πολύς κόσμος που έβαλε δεξαμενές πάνω στο αγροτικό του και ήρθε να βοηθήσει. Αν δεν είχαν έρθει αυτά τα αγροτικά η κατάσταση θα ήταν τραγική. Το χειρότερο ήταν πως κάηκαν και τόνοι από πλαστικά με αποτέλεσμα όλος αυτός ο καπνός να κατευθυνθεί νότια του Βόλου. Ήδη από το μεσημέρι φυσούσε πάρα πολύ έντονα, οπότε το απόγευμα είχαν δημιουργηθεί πάρα πολλά μέτωπα που έδιναν και πολλαπλές εστίες. Το βράδυ πλέον είχε φτάσει στα Μελισσάτικα, λίγο έξω δηλαδή από τον αστικό ιστό. Εκεί, αντιμετωπίσαμε ένα επιπλέον πρόβλημα. Η φωτιά πέρασε από ένα σημείο που κάνει ασκήσεις ο στρατός, και όπου υπήρχαν άσκαστα βλήματα. Εμείς τουλάχιστον ακούσαμε δυο-τρεις εκρήξεις σίγουρα».  Όσο η ώρα περνούσε και η πυρκαγιά έφτανε όλο και πιο κοντά στον αστικό ιστό ο κόσμος άρχισε να ανησυχεί σοβαρά. Από ένα σημείο και μετά ο καπνός είχε φτάσει στο κέντρο. Ο κόσμος έμεινε κλεισμένος στα σπίτια του, μη τολμώντας να ανοίξει ούτε τα κλιματιστικά. Την ίδια ώρα το κέντρο του Βόλου θύμιζε περιόδους καραντίνας, καθώς όπως μας λέει ο Δημήτρης Πλαστάρας, κάτοικος της περιοχής, όλα τα μαγαζιά είχαν κλείσει και κανένας δεν περπατούσε στους δρόμους. «Αρχικά νομίζαμε πως θα ήταν ένα μικρό περιστατικό, χωρίς ιδιαίτερη σημασία. Όσο όμως η ώρα περνούσε και η πυρκαγιά έφτανε όλο και πιο κοντά στον αστικό ιστό ο κόσμος άρχισε να ανησυχεί σοβαρά. Από ένα σημείο και μετά ο καπνός είχε φτάσει στο κέντρο. Ο κόσμος έμεινε κλεισμένος στα σπίτια του, μη τολμώντας να ανοίξει ούτε τα κλιματιστικά. Νομίζω πως όλοι μας είμαστε ακόμα μουδιασμένοι. Εγώ σηκώθηκα από τις 5:00 το πρωί της Πέμπτης και πήγα να ελέγξω το πατρικό μου σπίτι στις Αλυκές, να βεβαιωθώ πως όλα είναι εντάξει και κυρίως πως η αυλή είναι καθαρή από χόρτα». Λίγες ώρες μετά, μερικά χιλιόμετρα μακριά, στο στρατόπεδο πυρομαχικών «Καραμπά», μία από τις αποθήκες οπλισμού της Πολεμικής Αεροπορίας θα καταστρεφόταν ολοσχερώς παραδομένη στις φλόγες, με το ωστικό κύμα από τις εκκρήξεις να προκαλεί εκτεταμένες ζημιές έως και το οικισμό της Νέας Αγχιάλου.  Η Νικολέτα Σαββίδου καθώς ήταν στο αυτοκίνητό της καθ’οδόν για το Σέσκλο ήταν προετοιμασμένη πως θα αντικρίσει τη φωτιά, δεν μπορούσε όμως να φανταστεί για το ότι θα συναντούσε καπνό και φλόγες ακόμα και μέσα στην πόλη: «Ζω στον κέντρο του Βόλου και όταν έμαθα τι συμβαίνει στο Σέσκλο αποφασίσαμε με τον σύζυγό μου να πάμε να δούμε τι γίνεται. Στον δρόμο, και ενώ ήμασταν ακόμα μέσα στον Βόλο, στην περιοχή Νεάπολη, αντιληφθήκαμε πως κάτι περίεργο συμβαίνει, καθώς υπήρχαν μεγάλες φλόγες και πολύς καπνός. Ανησυχήσαμε πολύ για ορισμένους συγγενείς μας που ζουν εκεί οπότε πλησιάσαμε και αντικρίσαμε τη φωτιά. Ήταν ήδη εκεί οι πυροσβέστες που την είχαν θέσει υπό έλεγχο, η εικόνα όμως ήταν πολύ τρομακτική. Το πιο κοντινό σπίτι ήταν στα 50 μέτρα. Ο κόσμος έριχνε νερό στις αυλές του για να προφυλαχθούν όσο μπορούσαν. Ταυτόχρονα ακούγαμε για τις φωτιές στη Βιομηχανική Ζώνη η οποία είναι πολύ κοντά στην πόλη που έκανε την όλη κατάσταση ακόμα πιο τρομακτική. Όπως μάθαμε αργότερα ένας άντρας συνελήφθη για τη συγκεκριμένη φωτιά, με την κατηγορία του εμπρησμού. Το βράδυ που είχαμε γυρίσει σπίτι αφήσαμε το αυτοκίνητο από το γκαράζ για να είμαστε σε ετοιμότητα. Πακετάραμε και ορισμένα πράγματα σε περίπτωση που θα έπρεπε να εγκαταλείψουμε το σπίτι. Περισσότερο όμως ανησυχούσαμε για τους δικούς μας ανθρώπους. Η γιαγιά του άντρα μου είναι πάνω από 90 ετών, κατοικεί στην Χρυσή Ακτή Παναγιάς, μια περιοχή που εκκενώθηκε. Μεταφέρθηκε σε άλλο σπίτι εκεί κοντά, εμάς όμως δεν μας επιτράπηκε να πλησιάσουμε για να τη βοηθήσουμε».  Βοήθεια θέλησε να προσφέρει και ο Κτηνιατρικός Σύλλογος Μαγνησίας, καθώς όπως μας μεταφέρει ο πρόεδρος του Παύλος Σταμόπουλος, η πρώτη σκέψη του ιδίου και των συναδέλφων του ήταν να προστατεύσουν τα ζώα της περιοχής. «Επικοινωνήσαμε με το τμήμα κοινωνικής αλληλεγγύης του Δήμου και τους γνωστοποιήσαμε την πρόθεσή μας να περιθάλψουμε όσα ζώα το είχαν ανάγκη. Μπορέσαμε να σώσουμε πολλά ζώα συντροφιάς -ενδεικτικά, εκκενώσαμε ένα κτήμα στο Διμήνι που φιλοξενούσε 70 σκυλιά και τα μεταφέραμε σε ασφαλές σημείο. Χάθηκαν όμως χιλιάδες παραγωγικά ζώα από κτηνοτροφικές μονάδες. Ακόμα δεν ξέρουμε με ασφάλεια τους αριθμούς. Εμείς ήμασταν και είμαστε σε επιφυλακή για να προσφέρουμε κτηνιατρική περίθαλψη, αν και μέχρι στιγμής δεν έχει χρειαστεί». Ο ίδιος συμπληρώνει πως ήταν τρομακτική η εικόνα της πυρκαγιάς τόσο κοντά στον αστικό ιστό. «Πρόκειται για 5-10 λεπτά οδήγησης από τον Βόλο. Σίγουρα το ότι υπήρξαν τόσα πολλά μέτωπα ταυτόχρονα ενισχύουν την υπόθεση πως επρόκειτο για εμπρησμούς». ",True
newsbomb.gr,https://www.kathimerini.gr/society/562547491/eisaggeliki-ereyna-gia-emvasmata-apo-to-exoteriko-pros-eikonikes-etaireies/,,Eισαγγελική έρευνα για εμβάσματα από το εξωτερικό προς εικονικές εταιρείες,2023-07-31T18:49:01+03:00,Newsroom,"Τα ποσά που διακινήθηκαν μέσω υποκαταστήματος και των εικονικών τιμολογίων εκτιμάται ότι ανέρχονται σε δεκάδες εκατομμύρια ευρώ Ο επικεφαλής της Αρχής για το Ξέπλυμα Βρώμικου Χρήματος, πρώην αντεισαγγελέας του Αρείου Πάγου, Χαράλαμπος Βουρλιώτης, ερευνά υπόθεση με εταιρείες «φαντάσματα», οι οποίες, μέσω υποκαταστήματος συστημικής τράπεζας στην Αργυρούπολη, ελάμβαναν μεγάλα χρηματικά εμβάσματα από το εξωτερικό και εν συνεχεία γινόταν αυθημερόν η ανάληψή τους με πλαστά παραστατικά στοιχεία. Στην υπόθεση φέρεται να έχει εμπλοκή και ο διευθυντής του υποκαταστήματος, ο οποίος έχει τεθεί σε διαθεσιμότητα, ενώ συμμετείχαν μεταξύ των άλλων, ένας επιχειρηματίας, ο οποίος φέρεται ο ιθύνων νους και δυο λογιστικά γραφεία, τα οποία έστηναν τις εταιρείες «μαϊμού», μεθόδευαν την έκδοση εικονικών τιμολογίων δεκάδων εκατομμυρίων ευρώ και προμηθεύονταν τα μπλοκ επιταγών από την τράπεζα.  Τα ποσά που διακινήθηκαν μέσω του επίμαχου υποκαταστήματος της τράπεζας και των εικονικών τιμολογίων, με τεράστια τη ζημιά του Δημοσίου, εκτιμάται ότι ανέρχονται σε δεκάδες εκατομμύρια ευρώ.   Αναλυτικότερα, είχαν συσταθεί εταιρείες φαντάσματα αφού προηγούμενα είχαν λάβει ΑΦΜ. Στις εικονικές εταιρείες υπήρχαν καταθέσεις με συχνή ροή μεγάλων χρηματικών εμβασμάτων από το εξωτερικό και αμέσως εν συνεχεία, γινόταν ανάληψή τους με πλαστά πληρεξούσια που χορηγούσαν τα λογιστικά γραφεία. Η διαδικασία αυτή αποκαλύφθηκε στα πλαίσια του ελέγχου που έκανε η Τράπεζα της Ελλάδας, και ήδη η συστημική τράπεζα έχει κλείσει όλους τους λογαριασμούς μέσω των οποίων γίνονταν οι επίμαχες συναλλαγές. Τέλος, η Αρχή για το Ξέπλυμα Βρώμικου Χρήματος, έχει προβεί πρόσφατα σε δεσμεύσεις τραπεζικών λογαριασμών, θυρίδων και ακινήτων, προσώπων που έχουν εντοπιστεί ότι συμμετείχαν σε κύκλωμα του ευρύτερου τραπεζικού χώρου. Πηγή: ΑΠΕ-ΜΠΕ   ",False
newsbomb.gr,https://www.kathimerini.gr/society/562547434/fotia-sta-oria-tis-kozanis/,,Φωτιά στα όρια της Κοζάνης,2023-07-31T18:24:58+03:00,Newsroom,"Σύμφωνα με την πυροσβεστική, δεν απειλούνται σπίτια ούτε υπάρχει κίνδυνος εξάπλωσης Σε εξέλιξη βρίσκεται φωτιά στα όρια της πόλης της Κοζάνης, καίγοντας ξερά χόρτα σε οικοπεδική έκταση.   Σύμφωνα με την πυροσβεστική, δεν απειλούνται σπίτια ούτε υπάρχει κίνδυνος εξάπλωσης.  Στο σημείο επιχειρούν 7 πυροσβέστες με 3 οχήματα και προς το παρόν δεν έχουν ζητηθεί ενισχύσεις.  ",False
newsbomb.gr,https://www.kathimerini.gr/society/562547422/vinteo-allodapoi-voyliaxan-lemvo-me-metanastes-anoichta-tis-mytilinis/,,Μυτιλήνη: Αλλοδαποί «βούλιαξαν» τη λέμβο τους για να τους σώσει το Λιμενικό,2023-07-31T18:04:20+03:00,Newsroom,"Στη θέα σκάφους του λιμενικού, πέντε αλλοδαποί έσκισαν τον αεροθάλαμο της λέμβου, με αποτέλεσμα την εισροή υδάτων και την πτώση όλων των επιβαινόντων στη θάλασσα. Το Λιμενικό διέσωσε 26 αλλοδαπούς στη θαλάσσια περιοχή νότια της «Αγριελιάς» Μυτιλήνης, και συνέλαβε πέντε από αυτούς.  Το πρωί της Δευτέρας, περιπολικό σκάφος εντόπισε φουσκωτή λέμβο, η οποία βρισκόταν εντός τουρκικών χωρικών υδάτων. Στη θέα του σκάφους, πέντε αλλοδαποί έσκισαν τον αεροθάλαμο της λέμβου, με αποτέλεσμα την εισροή υδάτων και την πτώση όλων των επιβαινόντων στη θάλασσα. Αμεσα, κατόπιν εντολής του Ενιαίου Κέντρο Συντονισμού Έρευνας και Διάσωσης, το σκάφος του Λιμενικού ξεκίνησε επιχείρηση έρευνας και διάσωσης και διέσωσε συνολικά είκοσι έξι αλλοδαπούς, ενώ κατά δήλωση των διασωθέντων δεν υπάρχει αγνοούμενος.   Οι ανωτέρω αλλοδαποί μεταφέρθηκαν στο λιμάνι της Μυτιλήνης όπου παραδόθηκαν σε στελέχη Γρ. Ασφάλειας του Κεντρικού Λιμεναρχείου Μυτιλήνης και συνελήφθησαν οι πέντε αλλοδαποί για παράβαση του άρθρου 277 (πρόκληση ναυαγίου), άρθρου 306 (έκθεση σε κίνδυνο), του  Ν. 3386/05 (περί αλλοδαπών) και του άρθρου 27 παρ. 1 Ν. 2321/95 (δίκαιο της θάλασσας), ενώ ο ένας 23χρονος ήταν και ο χειριστής της λέμβου. Προανάκριση διενεργείται από τη Λιμενική Αρχή Μυτιλήνης, ενώ η ανωτέρω λέμβος καταστράφηκε. ",False
newsbomb.gr,https://www.kathimerini.gr/society/562547332/chalkidiki-anisychia-apo-tin-ek-neoy-emfanisi-arkoydas/,,Αρκούδα εμφανίστηκε ξανά στη Χαλκιδική,2023-07-31T16:23:11+03:00,Newsroom,"Τελευταίο διπλό κρούσμα μια επιδρομή σε μελίσσια και παρακείμενη κτηνοτροφική μονάδα Ανησυχία και αναστάτωση έχουν προκαλέσει στους κατοίκους του ορεινού Ταξιάρχη στη Χαλκιδική οι τακτικές εμφανίσεις αρκούδας, με τελευταίο διπλό κρούσμα, όπως καταγγέλλουν, μια επιδρομή σε μελίσσια και σε παρακείμενη κτηνοτροφική μονάδα, από όπου απέσπασε δύο πρόβατα. Μιλώντας στο ΑΠΕ-ΜΠΕ ο ιδιοκτήτης της κτηνοτροφικής μονάδας, Δημήτρης Λάναρης, επισήμανε ότι η αρκούδα μπήκε στη σταβλική εγκατάσταση για πρώτη φορά το βράδυ της περασμένης Πέμπτης και πήρε ένα πρόβατο και στη συνέχεια επέστρεψε δύο νύχτες μετά και απέσπασε άλλο ένα ζώο. Σε ερώτημα σχετικά με το πώς κατάλαβε ότι ήταν αρκούδα και όχι κάποιο άλλο άγριο ζώο, απάντησε πως ένας λύκος, για παράδειγμα, δεν θα αφαιρούσε μόνο ένα πρόβατο, αλλά θα σκότωνε ακόμα και δεκάδες ταυτόχρονα. Παράλληλα, ίχνος στη λαμαρίνα της περίφραξης μαρτυρά ότι πρόκειται για ένα ζώο μεγάλου όγκου, πολύ μεγαλύτερο από λύκο, ενώ επίσης η αρκούδα εθεάθη να κάνει επιδρομή σε κυψέλες σε απόσταση 100 μέτρων από την κτηνοτροφική μονάδα. «Έβαλα έξτρα περίφραξη για να προστατέψω τα ζώα μου, ενώ αντί να τα βγάζω έξω όπως έκανα, τα κλείνω μέσα, κάτι που σίγουρα έχει αντίκτυπο στην ευζωία τους. Δυστυχώς όμως, δεν μπορώ να κάνω αλλιώς, δεδομένων των συνθηκών» σημειώνει ο κ. Λάναρης. Από την πλευρά του, ο πρόεδρος της κοινότητας Ταξιάρχη, Γιάννης Ξάκης, υπενθυμίζει ότι το ζώο έκανε την πρώτη εμφάνισή του στην περιοχή πριν από μήνες, χτυπώντας κυρίως μελίσσια, και εξέφρασε τον φόβο ότι η αρκούδα δεν είναι μόνο μία αλλά περισσότερες. Μάλιστα, προσθέτει, ο ίδιος απευθύνθηκε στον Εισαγγελέα Πολυγύρου, ζητώντας να διερευνηθεί η υπόθεση, κι ο εισαγγελέας του συνέστησε να απευθύνει σχετικές επιστολές στα αρμόδια δασαρχεία, τις Μη Κυβερνητικές Οργανώσεις και τους υπόλοιπους εμπλεκόμενους φορείς, κάτι που έπραξε. Στη συνέχεια, εκλήθη για κατάθεση στην αστυνομία, αλλά προς το παρόν δεν υπήρξε κάποια εξέλιξη. «Προχθές το βράδυ η αρκούδα έφτασε μέχρι πάνω από το γήπεδο του χωριού, όπου χάλασε τα μελίσσια και πριν από λίγες ημέρες χτύπησε σταβλισμένα ζώα» τόνισε ο κ. Ξάκης, εκφράζοντας την ανησυχία των κατοίκων της περιοχής. Νέα προσπάθεια σύλληψης της αρκούδας, η οποία είναι σίγουρα μόνο μία και όχι περισσότερες, παρότι έχει εντοπιστεί να κινείται σε μια μεγάλη ακτίνα, 60 χιλιομέτρων, θα επιχειρήσει το επόμενο διάστημα η περιβαλλοντική οργάνωση για την άγρια ζωή και τη φύση «Καλλιστώ», όπως γνωστοποίησε ο επιστημονικός υπεύθυνός της, Γιώργος Μερτζάνης. «Μέσα στην επόμενη εβδομάδα θα τοποθετήσουμε δύο ή τρεις παγίδες σε περιοχές όπου εμφανίζεται τακτικά η αρκούδα -ο Ταξιάρχης είναι ένα καλό παράδειγμα- καθώς και ασύρματες κάμερες στα ίδια σημεία, ώστε να έχουμε ανά πάσα στιγμή εικόνα» επισήμανε, προσθέτοντας ότι το ζώο θα παρακολουθείται παράλληλα από το μόνιμο δίκτυο δέκα καμερών, που τοποθετήθηκαν σε ολόκληρο τον ορεινό όγκο του Χολομώντα το τελευταίο δίμηνο. Παράλληλα, η οργάνωση βρίσκεται σε διαρκή επικοινωνία και επαφή με τα δασαρχεία Θεσσαλονίκης και Πολυγύρου και με τη Διεύθυνση Δασών Χαλκιδικής, ώστε η πληροφόρηση για τα σημεία εμφάνισης του ζώου να είναι όσο πιο επαρκής γίνεται. Στο ερώτημα αν υπάρχει πιθανότητα να πρόκειται για περισσότερες από μια αρκούδες, ο κ. Μερτζάνης δίνει σαφώς αρνητική απάντηση: «Το γεγονός ότι το ζώο είναι ένα το πιστοποιήσαμε με γενετική ταυτοποίηση στο ΑΠΘ, χρησιμοποιώντας δύο δείγματα DNA, εκ των οποίων το ένα προερχόταν από το Φίλυρο Θεσσαλονίκης, την πιο ακραία περιοχή εμφάνισής του, σε σχέση με τον Χολομώντα. Τα αποτελέσματα έδειξαν ότι πρόκειται για το ίδιο αρσενικό άτομο, που βρίσκεται προ της ωρίμου ηλικίας». Το ζώο πρωτοεμφανίστηκε στον Ταξιάρχη στο τέλος της περασμένης άνοιξης και αφού περιπλανήθηκε σε άλλα μέρη, επέστρεψε στην περιοχή, κάτι που δείχνει πως έχει αρχίσει να τη μαθαίνει. «Όσο υπάρχει άφθονη τροφή, θα παραμείνει στην περιοχή» υπογράμμισε, επισημαίνοντας πως οι παγίδες που θα τοποθετηθούν την επόμενη εβδομάδα διαφέρουν από εκείνη που είχε χρησιμοποιηθεί ανεπιτυχώς για τη σύλληψη του ζώου την προηγούμενη φορά, σε συνεργασία με τον «Αρκτούρο». Στόχος ήταν και τότε η σύλληψη του ζώου, η αναισθητοποίηση και η ραδιοσήμανση πριν την μεταφορά του στις ορεινές περιοχές των Σερρών, όπου υπάρχει ο φυσικός πληθυσμός. «Όσο η αρκούδα μένει στην περιοχή, οι κάτοικοι θα πρέπει να λάβουν τα μέτρα τους για να προστατέψουν τις περιουσίες τους» σημειώνει ο υπεύθυνος επικοινωνίας του «Αρκτούρου», Παναγιώτης Στεφάνου, σημειώνοντας ότι ήδη οι οργανώσεις έχουν δώσει σαφείς σχετικές οδηγίες. Οι κάτοικοι των περιοχών όπου κάνουν τακτικές εμφανίσεις οι αρκούδες συνιστάται να συλλέγουν εγκαίρως τους καρπούς των καρποφόρων δέντρων και να αποφεύγουν τη συλλογή δεύτερης διαλογής καρπών εντός ορίων των καλλιεργειών ή παράνομα σε δασικές εκτάσεις. Συνιστάται επίσης να μαζεύουν τα απορρίμματα από εξωτερικούς χώρους, πλατείες και αυλές σπιτιών και να αποφεύγουν να πετάνε σκουπίδια έξω από τους κάδους ή κατά τις νυχτερινές ώρες. Να καθαρίζουν οικόπεδα και άλλες εγκαταστάσεις από πυκνή βλάστηση και να αποφεύγουν τη ρίψη οικιακών απορριμμάτων σε σκουπιδότοπους. ",False
newsbomb.gr,https://www.kathimerini.gr/society/562547296/diakopes-stin-archaia-olympia-gia-16-asynodeytoys-anilikoys/,,Διακοπές στην Αρχαία Ολυμπία για 16 ασυνόδευτους ανήλικους,2023-07-31T15:58:13+03:00,Newsroom,"Η πρωτοβουλία ανήκει στο υπουργείο Μετανάστευσης και Ασύλου και τη Γραμματεία Ευάλωτων Πολιτών και Θεσμικής Προστασίας Με τις αποσκευές τους γεμάτες αναμνήσεις, 16 ασυνόδευτοι ανήλικοι επέστρεψαν από τις διακοπές τους σε έναν ιερό και ιστορικό τόπο, όπως η Αρχαία Ολυμπία, μια καλοκαιρινή εμπειρία την οποία χρηματοδότησε η Ευρωπαϊκή Ένωση. Τα παιδιά έλαβαν μέρος στο 2ο Διεθνές Αθλητικό και Εκπαιδευτικό Πρόγραμμα «Imagine Peace Juniors Camp», ένα επταήμερο διαδραστικό πρόγραμμα εκπαίδευσης και διακοπών, που διοργανώθηκε από το Διεθνές Κέντρο Ολυμπιακής Εκεχειρίας, σε συνεργασία με το Sportcamp, στις εγκαταστάσεις της Διεθνούς Ολυμπιακής Ακαδημίας στην Αρχαία Ολυμπία. Η πρωτοβουλία ανήκει στο υπουργείο Μετανάστευσης και Ασύλου και τη νέα Γραμματεία Ευάλωτων Πολιτών και Θεσμικής Προστασίας, στην οποία μεταφέρθηκε η αρμοδιότητα για την προστασία των Ασυνόδευτων Ανηλίκων. Το Imagine Peace Juniors camp είναι ένα πρόγραμμα σχεδιασμένο για παιδιά από όλο τον κόσμο, με έμφαση στα ολυμπιακά ιδεώδη, την ιστορία των Ολυμπιακών αγώνων, την Ολυμπιακή Εκεχειρία, την ειρήνη και τον σεβασμό στη διαφορετικότητα. Ξεχωριστή και πολύτιμη η δυνατότητα των παιδιών να έχουν ως συναθλητές και συντρόφους στα παιχνίδια τους αθλητές των Ολυμπιακών και των Παραολυμπιακών αγώνων. Τα παιδιά που έζησαν αυτήν την ξεχωριστή εμπειρία υποδέχθηκαν στο Καλλιμάρμαρο η υφυπουργός Μετανάστευσης και Ασύλου αρμόδια για την Ένταξη, τους Ευάλωτους Πολίτες και τους Ασυνόδευτους Ανήλικους κ. Σοφία Βούλτεψη και ο γενικός γραμματέας κ. Ηρακλής Μοσκώφ. Είναι όλοι νέοι που διαμένουν σε Κέντρα Φιλοξενίας Ασυνόδευτων Ανηλίκων και Εποπτευόμενα Διαμερίσματα Ημιαυτόνομης Διαβίωσης, τα οποία δημιουργήθηκαν το 2020 με πρωτοβουλία του πρωθυπουργού Κυριάκου Μητσοτάκη και συγχρηματοδοτούνται από το Ταμείο Ασύλου Μετανάστευσης και Ένταξης (ΤΑΜΕ) 2021-2027. Βασικός σκοπός της λειτουργίας αυτών των δομών φιλοξενίας είναι η κοινωνική ένταξη και η ενσωμάτωση των ασυνόδευτων ανηλίκων στην ελληνική κοινωνία. Στη συγκεκριμένη δράση συμμετείχαν παιδιά από τους φορείς ΙRC, NOSTOS, THE HOME PROJECT, Ευρωπαϊκή Έκφραση, Ιατρική Παρέμβαση-Medin, Κοινωνικό ΕΚΑΒ, ΜΕΤΑδραση, ΣΜΑΝ και Φάρος Ελπίδας. ",False
newsbomb.gr,https://www.kathimerini.gr/society/562547242/poies-perioches-antimetopizoyn-ypsilo-kindyno-pyrkagias-tin-triti/,,Ποιες περιοχές αντιμετωπίζουν υψηλό κίνδυνο πυρκαγιάς την Τρίτη,2023-07-31T15:34:56+03:00,Newsroom,"Χωρίς «κόκκινο» και «πορτοκαλί» ο χάρτης πρόβλεψης κινδύνου πυρκαγιάς Το χάρτη πρόβλεψης για τον κίνδυνο πρόκλησης πυρκαγιών την Τρίτη έδωσε στη δημοσιότητα η γενική γραμματεία Πολιτικής Προστασίας του υπουργείου Κλιματικής Κρίσης και Πολιτικής Προστασίας. Σύμφωνα με το χάρτη, υψηλό κίνδυνο εκδήλωσης πυρκαγιάς (κατηγορία 3), αντιμετωπίζουν η Αττική, μεγάλο τμήμα σε Στερεά Ελλάδα, Πελοπόννησο, Ήπειρο και Δυτική Ελλάδα, η Κρήτη, το Ιόνιο, νησιά του ανατολικού Αιγαίου, καθώς επίσης η Θεσσαλονίκη, η Χαλκιδική και η Καβάλα. Επισημαίνεται επίσης πως σε περιοχές στις οποίες θα σημειωθεί πτώση κεραυνών σε δάση και δασικές εκτάσεις, ο κίνδυνος εξάπλωσης πυρκαγιάς είναι αυξημένος. ",False
newsbomb.gr,https://www.kathimerini.gr/society/562547185/serres-syllipsi-28chronoy-gia-paranomi-metafora-ochto-metanaston/,,Σέρρες: Σύλληψη 28χρονου για παράνομη μεταφορά οχτώ μεταναστών,2023-07-31T14:36:00+03:00,Newsroom,"Το όχημα που οδηγούσε ο συλληφθείς κατασχέθηκε, όπως επίσης και ένα κινητό τηλέφωνο, που βρέθηκε στην κατοχή του. Έναν 28χρονο υπήκοο Γαλλίας, ο οποίος μετέφερε παράνομα επτά Ιρακινούς κι έναν Αφγανό συνέλαβαν αστυνομικοί σε περιοχή των Σερρών. Ο 28χρονος αλλοδαπός μετέφερε τα οχτώ άτομα- μεταξύ αυτών και τρεις ανήλικοι, με σκοπό τη μη νόμιμη προώθησή τους στο εσωτερικό της χώρας, έναντι χρηματικής αμοιβής. Συνελήφθη προχθές το απόγευμα την ώρα που τούς αποβίβαζε σε περιοχή των Σερρών. Το όχημα που οδηγούσε ο συλληφθείς κατασχέθηκε, όπως επίσης και ένα κινητό τηλέφωνο, που βρέθηκε στην κατοχή του. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562547137/efet-anakalei-katepsygmeno-soyvlaki-kotopoylo-logo-salmonelas/,,ΕΦΕΤ: Ανακαλεί κατεψυγμένο σουβλάκι κοτόπουλο λόγω σαλμονέλας,2023-07-31T14:33:49+03:00,Newsroom,"Διαπιστώθηκε η παρουσία του παθογόνου μικροοργανισμού Salmonella spp. Σουβλάκι κοτόπουλο κατεψυγμένο με πιπεριά όπου διαπιστώθηκε η παρουσία του παθογόνου μικροοργανισμού Salmonella spp ανακαλεί από την αγορά ο Ενιαίος Φορέας ελέγχου Τροφίμων. Συγκεκριμένα, ο ΕΦΕΤ και ειδικότερα η Περιφερειακή Διεύθυνση Ηπείρου, κατά τη διενέργεια ελέγχων προέβη σε δειγματοληψία κατεψυγμένου παρασκευάσματος από κρέας κοτόπουλου, με τα στοιχεία: «ΣΟΥΒΛΑΚΙ ΚΟΤΟΠΟΥΛΟ ΚΤΨ ΜΕ ΠΙΠΕΡΙΑ ΔΙΣΚΟΣ – Chico από φρέσκο κοτόπουλο» με ημερομηνία παραγωγής 24-01-2023 και ημερομηνία λήξης 24-01-2024, που παράγεται από την εταιρεία FOOD MASTER AEBE. Σε συνέχεια εργαστηριακών αναλύσεων στο Κτηνιατρικό Εργαστήριο Ιωαννίνων, διαπιστώθηκε η παρουσία του παθογόνου μικροοργανισμού Salmonella spp. Ο ΕΦΕΤ απαίτησε την άμεση ανάκληση του συνόλου της συγκεκριμένης παρτίδας του εν λόγω προϊόντος και ήδη βρίσκονται σε εξέλιξη οι σχετικοί έλεγχοι. Παράλληλα, καλεί τους καταναλωτές που έχουν προμηθευτεί το συγκεκριμένο προϊόν να μην το καταναλώσουν. ",False
newsbomb.gr,https://www.kathimerini.gr/society/562544722/liftingk-sta-dasi-gia-na-antechoyn/,,«Λίφτινγκ» στα δάση για να αντέχουν,2023-07-31T14:28:01+03:00,Γιώργος Λιάλιος,"Εκθεση του ΟΟΣΑ περιγράφει τα αντίμετρα κατά της απειλής από την κλιματική κρίση και την παγκόσμια έκρηξη πυρκαγιών Τα τελευταία 10-20 χρόνια, οι χώρες που έχουν αντιμετωπίσει καταστροφικές δασικές πυρκαγιές έχουν τετραπλασιάσει τους πόρους που διαθέτουν για την κατάσβεσή τους. Ταυτόχρονα όμως, οι ολοένα και πιο ακραίες πυρκαγιές έχουν αναδείξει τα όρια της πυρόσβεσης. Πού βρίσκεται η απάντηση; Διεπιστημονική έκθεση του Οργανισμού Οικονομικής Συνεργασίας και Ανάπτυξης (ΟΟΣΑ) υποδεικνύει τη σημασία της διατήρησης υγιών οικοσυστημάτων και τη χρηματοδότηση της πρόληψης, της επανεξέτασης του χωροταξικού σχεδιασμού, του τρόπου που χτίζουμε κοντά και μέσα στα δάση και της καλύτερης εκτίμησης του κινδύνου δασικών πυρκαγιών. Η έκθεση αναλύει πώς πέντε χώρες –μεταξύ των οποίων η Ελλάδα και η Πορτογαλία– αντιμετώπισαν τις δασικές πυρκαγιές, με καλές πρακτικές, αλλά και αποτυχημένες προσεγγίσεις. Η έκθεση με τίτλο «Περιορισμός των δασικών πυρκαγιών στο πλαίσιο της κλιματικής αλλαγής» παρουσιάστηκε στο 8ο Διεθνές Συνέδριο για τις Δασικές Πυρκαγιές, που πραγματοποιήθηκε πρόσφατα στην Πορτογαλία. Οπως επισημαίνεται στα συμπεράσματα: • Η κλιματική αλλαγή επιτείνει τον κίνδυνο ακραίων δασικών πυρκαγιών. Οι υψηλότερες θερμοκρασίες, η ξηρότητα του τοπίου, τα μεταβαλλόμενα χαρακτηριστικά των βροχοπτώσεων, των ανέμων και των κεραυνών αυξάνουν τον κίνδυνο. Επιπλέον, οι εκπομπές από τις ακραίες δασικές πυρκαγιές συμβάλλουν στην κλιματική αλλαγή, η οποία στη συνέχεια επιτείνει περαιτέρω τη συχνότητα, έκταση και σοβαρότητα των δασικών πυρκαγιών, δημιουργώντας έτσι έναν ανατροφοδοτούμενο κύκλο μεταξύ κλιματικής αλλαγής και ακραίων δασικών πυρκαγιών. • Οι μη βιώσιμες πρακτικές χρήσης γης και η υποβάθμιση του περιβάλλοντος έχουν επηρεάσει την ανθεκτικότητα των φυσικών οικοσυστημάτων έναντι των πυρκαγιών. Η ανθρώπινη δραστηριότητα εν γένει συνιστά την κύρια αιτία των δασικών πυρκαγιών, καθώς ευθύνεται για το 70% περίπου των συνολικών καμένων εκτάσεων παγκοσμίως. • Οι ακραίες δασικές πυρκαγιές έχουν σημαντικές κοινωνικές, περιβαλλοντικές και οικονομικές επιπτώσεις. Το κοινωνικό τους κόστος υπερβαίνει τις απώλειες σε ανθρώπινες ζωές και έχει επίσης εκτεταμένες επιπτώσεις στην ανθρώπινη υγεία. Για παράδειγμα, η ατμοσφαιρική ρύπανση που προκαλείται από τις δασικές πυρκαγιές ανά την υφήλιο συνδέεται με 340.000 πρόωρους θανάτους ετησίως. Οι ακραίες πυρκαγιές μπορούν να επιφέρουν μακροχρόνια και ενδεχομένως μη αναστρέψιμη βλάβη στα οικοσυστήματα. Η έκθεση του ΟΟΣΑ αφιερώνει ένα κεφάλαιο για να εξετάσει με ποιες πολιτικές και πρακτικές αντιμετώπισαν τις ακραίες δασικές πυρκαγιές πέντε χώρες: Η Αυστραλία, η Κόστα Ρίκα, η Ελλάδα, η Πορτογαλία και οι ΗΠΑ. «Οι πρόσφατες εμπειρίες των χωρών αυτών υπογραμμίζουν την ανάγκη για αλλαγή παραδείγματος, που θα φέρει τις προσπάθειες προσαρμογής στην κλιματική αλλαγή και μείωσης του κινδύνου στο επίκεντρο της διαχείρισης ακραίων πυρκαγιών. Σε αντίθεση με τα περιορισμένα οφέλη της επένδυσης στην καταστολή, η υιοθέτηση μέτρων προσαρμογής εκ των προτέρων (ex ante) έχει μεγάλη, αναξιοποίητη δυναμική για τη βελτίωση της ανθεκτικότητας των χωρών στις δασικές πυρκαγιές», αναφέρει η έκθεση. Η διαχείριση των οικοσυστημάτων και της καύσιμης ύλης θεωρείται πλέον το «κλειδί» για την πρόληψη δασικών πυρκαγιών, ιδίως στις «μεικτές» περιοχές, όπου συνυπάρχουν δασική βλάστηση και ανθρωπογενείς δραστηριότητες (κατοικία, τουρισμός κ.ο.κ.). Σύμφωνα με την έκθεση: – Η Αυστραλία και η Πορτογαλία κάνουν χρήση των λεγόμενων «στεγασμένων ζωνών», ζωνών όπου αραιώνεται η κόμη των δέντρων και αφαιρείται η χαμηλή βλάστηση, ώστε το δάσος να μην είναι ομοιογενές, αλλά να υπάρχει διαφοροποίηση η οποία κάνει δυσκολότερη την εξάπλωση μιας πυρκαγιάς. Οι δύο χώρες προωθούν τη δημιουργία ενός δικτύου τέτοιων ζωνών, μειώνοντας σημαντικά την ευφλεκτότητα του τοπίου και υποβοηθώντας παράλληλα τις επιχειρήσεις καταστολής. – Η προσέγγιση αυτή γίνεται σε κάποιες περιοχές μετά την καταστροφή. Για παράδειγμα, ο δήμος Paradise στην Καλιφόρνια απαλλοτρίωσε κάποιες από τις περιαστικές εκτάσεις που κάηκαν εντελώς και τις μετέτρεψε σε χώρους πρασίνου, που λειτουργούν όπως οι «στεγασμένες ζώνες». – Κάποιες χώρες, αναφέρει η έκθεση, δημιουργούν διαχωριστικές ζώνες (ζώνες με διαφορετική χρήση γης, λ.χ. αγροτική) ώστε να προστατέψουν εκτεθειμένες υποδομές και οικισμούς. Στην Πορτογαλία είναι υποχρεωτικό τόσο για τα νέα όσο και για τα υφιστάμενα κτίρια σε «μεικτές» περιοχές να δημιουργούν τέτοιες ζώνες, ενώ στην Ελλάδα είναι υποχρεωτικός ο καθαρισμός των ιδιωτικών οικοπέδων πριν από την έναρξη της αντιπυρικής περιόδου. – Στην Πορτογαλία δημιουργήθηκε πρόγραμμα (Condominio de Aldeia) που χρηματοδοτεί τη διαχείριση της βιομάζας γύρω από περιουσίες και οικισμούς και συγχρηματοδοτεί τα μέτρα προστασίας που λαμβάνουν οι κάτοικοι. – Οι γεωργικές πρακτικές παίζουν κρίσιμο ρόλο στη δημιουργία «στεγασμένων» ή διαχωριστικών ζωνών. Καλλιέργειες που δεν είναι εύφλεκτες (λ.χ. φρούτων) και οργανωμένη βόσκηση είναι πολύ συνηθισμένες σε χώρες όπως η Γαλλία, το Ισραήλ, η Πορτογαλία και η Ισπανία. Η Πορτογαλία και η Ισπανία ενισχύουν αυτές τις πρακτικές μέσω συστημάτων επιβράβευσης των κτηνοτρόφων που οδηγούν τα κοπάδια τους για βόσκηση σε δημόσια δάση ή σε δάση γύρω από οικισμούς. Η ατμοσφαιρική ρύπανση που προκαλείται από τις δασικές πυρκαγιές ανά την υφήλιο συνδέεται με 340.000 πρόωρους θανάτους ετησίως. – Μια άλλη μέθοδος που κερδίζει συνεχώς έδαφος είναι η προδιαγεγραμμένη καύση, δηλαδή η ελεγχόμενη καύση εκτάσεων από τη χαμηλή βλάστηση. Χώρες όπως η Αυστραλία, ο Καναδάς και οι ΗΠΑ χρησιμοποιούν εδώ και δεκαετίες τη μέθοδο, αντίθετα με την Ευρώπη όπου υπάρχουν πολλοί περιορισμοί (λ.χ. Γαλλία και Πορτογαλία) ή απαγορεύεται (λ.χ. Ελλάδα). Κάποιες χώρες όπως η Κύπρος, η Πορτογαλία και η Ισπανία χρησιμοποιούν το αντιπύρ ως μέθοδο κατάσβεσης (επετράπη πρόσφατα και στην Ελλάδα). Πάντως, σημειώνει η έκθεση, τα ολοένα και πιο απρόβλεπτα καιρικά φαινόμενα και η χρονική επέκταση των αντιπυρικών περιόδων περιορίζουν τις δυνατότητες της προδιαγεγραμμένης καύσης. – Η έκθεση υπογραμμίζει τη σημασία των υγιών και ανθεκτικών δασικών οικοσυστημάτων, ιδίως σε περιοχές υψηλού κινδύνου. Η φύτευση λιγότερο εύφλεκτων ειδών δέντρων και η απομάκρυνση όσων είναι ιδιαίτερα εύφλεκτα είναι «κλειδί» για την αύξηση της ανθεκτικότητας. Στην Πορτογαλία, για παράδειγμα, η έκταση που καταλάμβαναν τα δάση ευκαλύπτων αυξήθηκε κατά 62% από το 1990 έως το 2017, καταλαμβάνοντας συνολικά το 26% των δασικών εκτάσεων της χώρας. Για να αντιμετωπίσει το ζήτημα η Πορτογαλία επιδότησε τους ιδιώτες που προτιμούν να φυτεύουν τοπικά είδη δέντρων. Οι προσπάθειες αυτές πάντως δυσχεραίνονται από το περίπλοκο ιδιοκτησιακό καθεστώς. Στην Πορτογαλία, σημειώνει η έκθεση, μόλις 3% των δασών ανήκει στο κράτος και περισσότερο από το 20% είναι αγνώστου ιδιοκτήτη. Στην Ελλάδα, όπου στην πλειονότητά τους οι δασικές εκτάσεις είναι δημόσιες, οι δυσκολίες αυτές επιτείνονται από την απουσία δασικών χαρτών. Για να αντιμετωπίσει το πρόβλημα, η Πορτογαλία πρόσφατα εισήγαγε νομοθετική ρύθμιση με την οποία η Πολιτεία μπορεί να επέμβει σε οποιαδήποτε δασική έκταση είναι αγνώστου ιδιοκτήτη, ή ο ιδιοκτήτης δεν έχει λάβει τα απαραίτητα μέτρα για τη μείωση της βιομάζας. Η έκθεση αφιερώνει ένα χωριστό κεφάλαιο στη σημασία του πολεοδομικού σχεδιασμού και των χρήσεων γης, για την αντιμετώπιση των δασικών πυρκαγιών. Οπως αναφέρεται: – Στην Πορτογαλία απαγορεύτηκε η κατασκευή κτιρίων σε περιοχές που έχουν χαρακτηριστεί υψηλού ή πολύ υψηλού κινδύνου για πυρκαγιά. Εξαιρέσεις δίνονται μόνο σε συγκεκριμένες περιπτώσεις όταν λαμβάνονται εκτεταμένα μέτρα προστασίας. – Στη Γαλλία απαγορεύεται η οικιστική ή τουριστική ανάπτυξη σε περιοχές υψηλού κινδύνου ή σε εκείνες όπου η αντιπυρική προστασία της έκτασης είναι αδύνατη. – Η έκθεση κάνει αναφορά για τις οικιστικές πιέσεις που υφίστανται οι «μεικτές» περιοχές στη χώρα μας. Στην Ελλάδα, αναφέρει, η υψηλή ζήτηση σε συνδυασμό με την απουσία πολεοδομικού σχεδιασμού και χρήσεων γης υποβοήθησαν τη δημιουργία άτυπων οικισμών σε «μεικτές» περιοχές. Εκτιμάται ότι το 1991-2001 χτίζονταν 31.000 παράνομα κτίρια κάθε έτος σε «μεικτές» περιοχές. Ο μεγάλος αριθμός αυθαιρέτων στο Μάτι, αναφέρει η έκθεση, συνέβαλε στην επιδείνωση της πυρκαγιάς, η οποία οδήγησε στην καταστροφή του 80% των κτιρίων. – Κάποιες χώρες στρέφονται στη χρήση οικοδομικών κανονισμών ως μέσο πυροπροστασίας. Στην Καλιφόρνια, τα κτίρια που ανεγείρονται σε περιοχές όπου υπάρχει κίνδυνος πυρκαγιάς υπόκεινται σε ειδικούς περιορισμούς, που συμπεριλαμβάνουν τη δημιουργία ζωνών προστασίας και τα υλικά κατασκευής. Στο Κολοράντο, η τοπική κυβέρνηση χρηματοδοτεί ελέγχους σε κατοικίες, οι οποίοι καταλήγουν σε λεπτομερείς συστάσεις για τη μείωση του κινδύνου. Οσοι αποδεδειγμένα εφαρμόσουν τις συστάσεις, θα μπορούν να ασφαλιστούν για τον κίνδυνο πυρκαγιάς. – Η διαχείριση των υποδομών έχει μεγάλη σημασία στην πρόληψη δασικών πυρκαγιών. Μάλιστα σε πολλές περιπτώσεις η κακή διαχείρισή τους αυξάνει τον κίνδυνο πυρκαγιάς. Στην Καλιφόρνια εκτιμάται ότι το 40% των πυρκαγιών ξεκίνησε από πυλώνες ρεύματος. Ως αποτέλεσμα πολλές χώρες στρέφονται στη λήψη ειδικών μέτρων. Στον Καναδά, για παράδειγμα, η ταχύτητα των τρένων πρέπει να μειώνεται κατά τις περιόδους αυξημένου ρίσκου πυρκαγιάς, ενώ η πολιτεία της Βικτόρια στην Αυστραλία χρηματοδότησε με 750 εκατ. δολάρια ένα πρόγραμμα αναβάθμισης των δικτύων μεταφοράς ρεύματος στις περιοχές υψηλού ρίσκου. Στην Πορτογαλία ο μεγαλύτερος πάροχος ενέργειας ανέπτυξε εθελοντικά ένα σχέδιο μείωσης του κινδύνου πρόκλησης πυρκαγιάς, που περιλαμβάνει παρεμβάσεις για τη μείωση της βιομάζας και επιτήρηση κρίσιμων εκτάσεων. – Οι προσπάθειες αποκατάστασης των πυρόπληκτων περιοχών παίζει σημαντικό ρόλο στην προστασία τους στο μέλλον. Χώρες όπως η Αυστραλία, η Κόστα Ρίκα και η Ελλάδα έκαναν βήματα για να ενισχύσουν την κατανόηση και τη διαχείριση πυρόπληκτων οικοσυστημάτων, αναφέρει η έκθεση. Μετά τη φωτιά στην Εύβοια το 2021, η Ελλάδα δημιούργησε έναν κόμβο αποκατάστασης της βιοποικιλότητας, που δίνει ένα πλαίσιο για τη βελτίωση της αποκατάστασης των πληγέντων οικοσυστημάτων. – Η έκθεση αναφέρει ως παράδειγμα των προβλημάτων που δημιουργούνται στις προσπάθειες βελτίωσης των πυρόπληκτων περιοχών, αυτό που συνέβη στο Μάτι. Οπως επισημαίνει, ομάδες πολιτών αντιτίθενται στη διαπλάτυνση του τοπικού οδικού δικτύου, παρότι οι στενοί δρόμοι και η απουσία εξόδων διαφυγής θεωρείται ότι συνέβαλαν στον πολύ μεγάλο αριθμό των θυμάτων. Τέλος, πολλές χώρες αναγνώρισαν τη σημασία της ενημέρωσης και της ευαισθητοποίησης. Στην Πορτογαλία το πρόγραμμα «Ασφαλή χωριά, ασφαλείς κάτοικοι» στόχευσε στις αγροτικές περιοχές, ενώ στο Κολοράντο των ΗΠΑ οι ιδιοκτήτες κατοικιών μπορούν να δουν σε ψηφιακό χάρτη πόσο υψηλό είναι το ρίσκο πυρκαγιάς στην περιοχή τους. ",False
newsbomb.gr,https://www.kathimerini.gr/society/562544710/oi-machites-tis-rodoy-epsachna-na-vro-anasa/,,,,,"Η φωτιά στη Ρόδο μετρούσε ήδη επτά ημέρες και συνέχιζε ακάθεκτη όταν ο Νίκος Νικολέττος και άλλοι κάτοικοι του νησιού έφθασαν πάνω σε καρότσες αγροτικών στο Ασκληπιείο. Είχαν ακούσει ήδη για δύο σπίτια με ξύλινες οροφές που κινδύνευαν και ήθελαν να περισώσουν ό,τι μπορούσαν. Τα μεγάλα πυροσβεστικά οχήματα δεν χωρούσαν στα καντούνια. Το χωριό είχε μείνει χωρίς νερό, οι εθελοντές δεν μπορούσαν να ανεφοδιάσουν τα βυτία από τις αυλές και έπρεπε να γεμίζουν από τη θάλασσα, πέντε χιλιόμετρα μακριά. Ηταν στενά στη γειτονιά που επιχειρούσαν, οι προσβάσεις περιορισμένες. «Ανεβαίναμε από ταράτσα σε ταράτσα, σπάγαμε εισόδους, κατεβάζαμε πέργκολες», λέει. «Είδα σπίτια να καίγονται». Είχε βρεθεί και σε άλλα πυρόπληκτα σημεία του νησιού, μαζί με συντοπίτες του, σε μια αναμέτρηση με τη φωτιά που έμοιαζε να μην έχει τελειωμό. Στις 19 Ιουλίου, δεύτερη ημέρα πυρκαγιάς, πήγε μαζί με δεκάδες εθελοντές στον Προφήτη Ηλία, σε μια απότομη πλαγιά, και έριχναν χώμα πάνω στην καρβουνιασμένη γη. Βρέθηκε και στο Γεννάδι, όπου σχημάτισαν ανθρώπινη αλυσίδα για να προσεγγίσουν με τη μάνικα μια εστία, βοηθώντας επαγγελματίες πυροσβέστες που είχαν εξουθενωθεί από την πολυήμερη μάχη στο μέτωπο. Mια από αυτές τις ημέρες περιγράφει ότι περικυκλώθηκε από τον καπνό. Φορούσε μια μάσκα για την COVID-19 που δεν του παρείχε την καλύτερη δυνατή προστασία για αυτές τις συνθήκες. «Εψαχνα να βρω ανάσα. Εκανα ένα βήμα δεξιά, δεν έβρισκα, ένα βήμα αριστερά, δεν έβρισκα», λέει. «Το δάσος το αγαπάμε, δεν θα το ξεπεράσουμε εύκολα αυτό που συνέβη. Ειδικά τα παιδιά που κατάγονται από αυτές τις περιοχές και θα βλέπουν τα καμένα κάθε μέρα». Στις 18 Ιουλίου, σύμφωνα με την Πυροσβεστική, δηλώθηκε στις 19.11 πυρκαγιά σε περιοχή κοντά στα Απόλλωνα της Ρόδου. Τότε κυκλοφόρησε η πληροφορία ότι η φωτιά ξεκίνησε από παλιό σκουπιδότοπο και επεκτάθηκε σε δάσος, κάτι που μέχρι στιγμής δεν έχει επιβεβαιωθεί από την αρμόδια αρχή. Κατά μια άλλη εκδοχή, η αρχική εστία ήταν σε χαράδρα, η οποία κατάληγε σε παρθένο δάσος. Ο Παναγιώτης Εγγλέζος, επικεφαλής της Εθελοντικής Ομάδας Αντιμετώπισης Καταστροφών Σαλάκου, λέει ότι με τη συνδρομή συντοπιτών τους που τους τροφοδοτούσαν με νερό κράτησαν τη φωτιά μακριά από το χωριό την επόμενη ημέρα. Στο σημείο είχε βρεθεί και ο Βασίλης Μαυρίκος, ζαχαροπλάστης στο επάγγελμα, που είχε έρθει μαζί με άλλους κατοίκους από τη Λίνδο για να βοηθήσει. «Με φτυάρια και αξίνες κάναμε μικρές αντιπυρικές ζώνες για να ανακόψουμε τη φωτιά, οι άνεμοι ήταν σχετικά καλοί. Την επομένη, όμως, αναζωπυρώθηκε». «Μας ρωτούσαν οι τουρίστες τι συμβαίνει. Κάθε πρωί διαβάζαμε ότι η φωτιά είναι σε ύφεση και κάθε βράδυ τη βλέπαμε και ένα λόφο πιο κοντά» Τα εναέρια μέσα που είχαν επιχειρήσει κατά τις πρώτες ημέρες δεν κατάφεραν να ανακόψουν την πορεία της φωτιάς, η οποία βρήκε μπροστά της άφθονη καύσιμη ύλη. Σε δηλώσεις του, εκπρόσωπος της τοπικής αυτοδιοίκησης, στις 19 Ιουλίου, καθησύχαζε λέγοντας ότι δεν υπήρχε απειλή για το τουριστικό κομμάτι του νησιού και το πρόβλημα εντοπιζόταν στον ορεινό όγκο. Η εξέλιξη, όμως, αποδείχθηκε διαφορετική. Δασολόγοι και στελέχη της Πυροσβεστικής που έχουν μιλήσει στην «Κ» επισημαίνουν ότι μια πυρκαγιά πρέπει να «περπατηθεί». Οι επίγειες δυνάμεις είναι αυτές που πρέπει να δουλέψουν μέσα στο δάσος να χωρίσουν το καμένο από το άκαυτο, να περικλείσουν όσο το δυνατόν περισσότερο την περίμετρο της πυρκαγιάς και να φυλάξουν την έκταση προς αποφυγή ή έγκαιρο εντοπισμό αναζωπυρώσεων. Στη Ρόδο η πυρκαγιά ξέφυγε τις πρώτες ημέρες, απλώθηκε σε μεγάλες εκτάσεις και οι διαθέσιμες δυνάμεις φαίνεται ότι δεν επαρκούσαν για να καλύψουν όλη την πληγείσα περιοχή. Κάθε πρωί υπήρχε αισιοδοξία ότι έχει περιοριστεί η φωτιά, ωστόσο σε λίγες ώρες, μόλις ενισχύονταν οι άνεμοι, προέκυπταν νέες αναζωπυρώσεις που γρήγορα έβγαιναν εκτός ελέγχου και σε κάποιες περιπτώσεις οι φλόγες επέστρεφαν απειλητικά στα ίδια μέρη, όπως συνέβη με το Γεννάδι. Ο κίνδυνος δεν εξαφανίζεται τόσο εύκολα, ειδικά όταν οι κλιματολογικές συνθήκες επιτρέπουν την επανεμφάνιση της φωτιάς. Είναι ενδεικτικό ότι ενώ είχε περάσει μία εβδομάδα από τότε που οι φλόγες έφτασαν στον Προφήτη Ηλία, προέκυπταν και πάλι αναζωπυρώσεις. Στην περιοχή βρισκόταν για να επιχειρεί ένα πεζοπόρο τμήμα πυροσβεστών από τη Σάμο με μόνη υποστήριξη την Εθελοντική Ομάδα Αντιμετώπισης Καταστροφών Σαλάκου, οι οποίοι τους τροφοδοτούσαν με νερό. Τα οκτώ άτομα του πεζοπόρου τμήματος, όμως, είχαν να καλύψουν μια μεγάλη έκταση δεκάδων χιλιομέτρων. Στον Μαλώνα η «Κ» συνάντησε έναν πυροσβέστη που κατέγραφε με drone την πορεία στα καμένα για τυχόν αναζωπυρώσεις και έστελνε εικόνα σε επικεφαλής. Ωστόσο την προηγούμενη ημέρα στο δρόμο που οδηγεί στα Λάερμα, σε μια μεγάλη έκταση η γη κάπνιζε ακόμη επικίνδυνα και τα διαθέσιμα πυροσβεστικά του τομέα βρίσκονταν σε απόσταση για να αντιμετωπίσουν άλλες αναζωπυρώσεις. Η φωτιά έφθασε μέχρι τη θάλασσα, καταστρέφοντας ολοσχερώς ένα μπαρ στην παραλία της Γλύστρας. Στο Κιοτάρι, ένα από τα πιο ανεπτυγμένα τουριστικά σημεία στη νότια Ρόδο, πλάι σε μεγάλες ξενοδοχειακές μονάδες αντικρίζεις πλέον καμένη γη. Συναντάμε τον υπεύθυνο ξενοδοχείου που έχει υποστεί φθορές. Ζητάει να μη δημοσιευθεί το όνομά του, ούτε της επιχείρησης, καθώς ακόμη δεν έχουν καταγραφεί όλες οι ζημιές και εκκρεμεί η συνεννόηση με την ασφαλιστική εταιρεία. «Μας ρωτούσαν οι τουρίστες τι συμβαίνει. Κάθε πρωί διαβάζαμε ότι η φωτιά είναι σε ύφεση και κάθε βράδυ τη βλέπαμε και ένα λόφο πιο κοντά», λέει. Το πρωί του Σαββάτου 22 Ιουλίου, ο καπνός είχε πλησιάσει απειλητικά. Το μεσημέρι στάλθηκε μήνυμα για εκκένωση του χωριού Λάρδου και κάποια μέλη του προσωπικού έφυγαν για τα σπίτια τους. «Μετά άλλαξε ο αέρας και η φωτιά κατέβηκε γρήγορα», περιγράφει ο υπεύθυνος του ξενοδοχείου. Λέει ότι δόθηκε εντολή για εκκένωση της περιοχής και μετακίνηση χιλιάδων τουριστών αρχικά προς Γεννάδι, στα έξι χιλιόμετρα μακριά, χωρίς διευκρίνιση όμως για το πώς θα μεταβούν εκεί. Εξηγεί ότι οι επιχειρήσεις της περιοχής είχαν σχέδιο πυρασφάλειας, αλλά για να αντιμετωπίσουν μια φωτιά που θα ξεσπούσε μέσα σε ξενοδοχείο, όχι στο δάσος. Διέθεταν κυρίως μίνι βαν, όχι λεωφορεία, οπότε η μαζική μετακίνηση τόσων τουριστών δεν ήταν απλή υπόθεση. Μετά την εκκένωση, στο ξενοδοχείο του έμειναν πίσω ο υπεύθυνος συντήρησης μαζί με πυροσβέστες για να αντιμετωπίσουν τις φλόγες. Κάποια στιγμή αργά το απόγευμα, όταν η φωτιά έδειχνε να τους κυκλώνει, κατέφυγαν σε κτίριο για να γλιτώσουν. Νωρίτερα, μετά το σήμα του 112, αρκετοί τουρίστες διέφυγαν με τα πόδια, περπατώντας χιλιόμετρα μέσα στον ήλιο, ενώ άλλοι ανέβηκαν στις καρότσες αγροτικών. Υπήρξε πάντως και περίπτωση μεγάλης ξενοδοχειακής μονάδας που μίσθωσε δύο λεωφορεία και έβαλε μέσα δύο μέλη του προσωπικού της για να συνοδεύσουν τους τουρίστες, όπως ανέφερε στην «Κ» ο Ελβετός Μαρσέλ Ζόσο, ο οποίος παραθέριζε στο Κιοτάρι με την οικογένειά του. Εκείνη την ημέρα, σύμφωνα με εκτιμήσεις της Αστυνομίας, 19.000 άνθρωποι μεταφέρθηκαν σε ασφαλή σημεία, εκ των οποίων οι 3.000 με πλωτά μέσα. «Ο καπνός είναι ο ρουφιάνος της φωτιάς. Βλέπαμε πώς θα κινηθεί, είχαμε στήσει τα αυτοκίνητα και ξαφνικά με τον άνεμο άνοιγε νέο μέτωπο αλλού», λέει στέλεχος της Πυροσβεστικής. Αρκετοί Ροδίτες με τους οποίους μίλησε η «Κ» θεωρούν ότι τότε, μόλις στις 22 Ιουλίου, όταν οι φλόγες απείλησαν τουριστικές υποδομές του νησιού, στράφηκε η προσοχή στον τόπο τους, παρότι η φωτιά έκαιγε ήδη τέσσερις ημέρες. Δυνάμεις της Πυροσβεστικής είχαν διασπαστεί εκείνη την εβδομάδα στα άλλα μεγάλα πύρινα μέτωπα της ηπειρωτικής Ελλάδας, ενώ άνθρωποι που είχαν άμεση εικόνα του μετώπου στη Ρόδο από τις πρώτες κιόλας ημέρες, κάνουν λόγο για προβλήματα στον συντονισμό όσων πόρων ήταν άμεσα διαθέσιμοι. Ντόπιοι έχουν μιλήσει στην «Κ» για την αυταπάρνηση πυροσβεστών στο πεδίο ή, για παράδειγμα, πώς κάτοικοι υπερασπίστηκαν τα Λάερμα με την καθοριστική συνδρομή του τοπικού πυροσβεστικού κλιμακίου. Παράλληλα, όμως, επισημαίνουν τις δυσκολίες όταν δυνάμεις από άλλες περιοχές της χώρας επιχειρούσαν σε ένα άγνωστο για εκείνες μέρος. Ενδεικτικά, ένας κτηνοτρόφος είπε ότι απέτρεψε στο μέτωπο τον εγκλωβισμό πυροσβεστικού οχήματος που όδευε προς αδιέξοδο. Αφού δεν περιορίστηκε εγκαίρως, με την υποβοήθηση και ισχυρών ανέμων, η πυρκαγιά ξέφυγε το επόμενο διάστημα από κάθε έλεγχο, θυμίζοντας έως ένα βαθμό όσα είχαν συμβεί το 2021 στα χωριά της Εύβοιας. Για αρκετές ημέρες τα πρωινά υπήρχε αισιοδοξία ότι η κατάσταση θα αντιμετωπιστεί και το μεσημέρι προέκυπταν νέες μεγάλες αναζωπυρώσεις. Στη Ρόδο εκτιμάται ότι καταστράφηκαν πάνω από 188.000 στρέμματα, τα οποία αντιστοιχούν στο 13% της έκτασης του νησιού. Σε αυτά περιλαμβάνονται και πάνω από 21.900 στρέμματα προστατευόμενων εκτάσεων (περιοχές του δικτύου Natura, καθώς και καταφύγια άγριας ζωής). Αυτή η εκτίμηση για τις πληγείσες εκτάσεις δεν είναι ακόμη οριστική. Οσο η πυρκαγιά συνέχιζε ανεξέλεγκτα το έργο της, κυκλοφόρησαν διάφορες φήμες για εμπρηστές. «Περιορίζαμε όσο μπορούσαμε τη φωτιά σε κάποια μέρη, μέχρι να κουραστούμε πάρα πολύ, και μετά ακούγαμε πληροφορίες για εμπρησμούς, για το “τάδε μηχανάκι ή το τάδε άτομο”. Σου δημιουργείται μια ανησυχία, ότι όλοι είναι ύποπτοι, καταλαβαίνετε την ατμόσφαιρα», λέει ο κ. Νικολέττος. Τα βράδια, σε διάφορα σημεία του νησιού οργανώθηκαν περιπολίες πολιτών με βάρδιες μέχρι το ξημέρωμα. Σε κάποια χωριά, σύμφωνα με μαρτυρία ντόπιου στην «Κ», πολίτες σταμάτησαν για έλεγχο ακόμη και κατοίκους που επέστρεφαν στα σπίτια τους έπειτα από άλλες περιπολίες που έκαναν στα καμένα για να προλάβουν αναζωπυρώσεις. Η έκταση της καταστροφής προκάλεσε σε μερίδα κόσμου καχυποψία, ενώ, στο ίδιο μήκος κύματος με αυτές τις προσεγγίσεις, ο δήμαρχος Ρόδου Αντώνης Καμπουράκης ανακοίνωσε ότι θα υποβάλει μήνυση κατ’ αγνώστων για εμπρησμό εκ προθέσεως. Παράλληλα, έχει ζητηθεί από τις εισαγγελικές αρχές του νησιού να διερευνηθούν τα αίτια της πυρκαγιάς, καθώς και αν οι αρμόδιες υπηρεσίες προέβησαν σε όλες τις απαιτούμενες ενέργειες για την έγκαιρη αντιμετώπισή της. Σύμφωνα με στοιχεία που είχε παραχωρήσει παλιότερα στην «Κ» η Διεύθυνση Αντιμετώπισης Εγκλημάτων Εμπρησμού της Πυροσβεστικής, στις περισσότερες περιπτώσεις που εντοπίζεται κάποιος πολίτης ως υπαίτιος, η πυρκαγιά είχε προκληθεί από αμέλεια, όχι πρόθεση.   Το 2020 κατηγορήθηκαν 313 άτομα για εμπρησμό από αμέλεια και 55 για πρόθεση. Το 2019 οι κατηγορούμενοι ήταν 133 για αμέλεια και 61 για πρόθεση. Παλιότερα δεδομένα επιβεβαιώνουν την ίδια τάση. Την περίοδο 2010-2015 διαπιστώθηκε ότι 1.850 άτομα είχαν προκαλέσει πυρκαγιές από αμέλεια, ενώ 418 είχαν δράσει με πρόθεση. Από ανάλυση εκείνων των στοιχείων προέκυπτε ότι οι περισσότεροι εκ των δραστών, σε ποσοστό 26%, ήταν αγρότες ή κτηνοτρόφοι και ακολουθούσαν σε ποσοστό 23% οι συνταξιούχοι. Στις 25 Ιουλίου, μία από τις διαδοχικές αναζωπυρώσεις απειλούσε το Βάτι. Ενώ δημοσιογράφοι και ντόπιοι είχαν εστιάσει το βλέμμα σε ένα μέτωπο που έκαιγε μια πλαγιά, ξαφνικά ξεπρόβαλαν μεγάλες φλόγες σε λόφο στην αντίθετη πλευρά. «Αυτό δεν είναι εμπρησμός;» φώναξε ένας κτηνοτρόφος με απόγνωση, ενώ άλλος συντοπίτης του προσπάθησε να τον καθησυχάσει, εξηγώντας ότι φωτιές δεν μπαίνουν μόνο από δόλο. Στέλεχος της Πυροσβεστικής με προϋπηρεσία στην ΕΜΑΚ, που έφθασε στο νησί από την Αθήνα και είχε εικόνα της πυρκαγιάς εκείνη την ημέρα, λέει στην «Κ» ότι η νέα εστία έξω από το Βάτι είχε προκληθεί από κηλίδωση, δηλαδή «την εξακόντιση αναμμένων τεμαχίων καύσιμης ύλης» σε μεγάλη απόσταση από τον άνεμο. Μεταξύ των δύο μετώπων υπήρχε φυσικό χώρισμα, ξεροπόταμος πλάτους τουλάχιστον 400 μέτρων, καθώς και ο δρόμος που οδηγούσε στο χωριό. Κι όμως, η φωτιά μεταδόθηκε. «Μας δυσκόλευε το ανάγλυφο», λέει πυροσβέστης. «Το βουνό είναι κατακερματισμένο, έχει ρεματιές, λόφους, ξανά ρεματιές, πευκοδάσος και χαμηλή βλάστηση που φούντωνε και “έτρεχε” τη φωτιά». Υπήρξαν και στιγμές που οι δυνάμεις πυρόσβεσης φαίνεται πως αιφνιδιάστηκαν. Περίμεναν, όπως αναφέρθηκε στην «Κ», παρατεταγμένοι την πυρκαγιά να φθάσει σε ένα σημείο, όμως εκείνη έπαιρνε άλλη κατεύθυνση. «Ο καπνός είναι ο ρουφιάνος της φωτιάς», λέει στέλεχος της Πυροσβεστικής. «Βλέπαμε πώς θα κινηθεί, είχαμε στήσει τα αυτοκίνητα και ξαφνικά με τον άνεμο άνοιγε νέο μέτωπο αλλού. Συνέβη στα Λάερμα και όταν πήγε και προς το Κιοτάρι. Είχαμε στήσει όλα τα φορτηγά, την εγκατάσταση με τους σωλήνες, και είδαμε τη φωτιά να τραβερσάρει. Επρεπε να μαζέψουμε όλο το δίκτυο και να μεταφερθούμε αλλού», λέει. Τις προσπάθειες Ελλήνων και ξένων πυροσβεστών ενίσχυαν σημαντικά όλες αυτές τις ημέρες και ντόπιοι εθελοντές. Αυτοοργανώθηκαν κυρίως μέσω μιας σελίδας στο Facebook, τον «Κυκλώνα Ρόδου», που αριθμεί πλέον πάνω από 50.000 μέλη. Φαίνεται πως δημιουργήθηκε τον Οκτώβριο του 2012 για να μοιράζονται μετεωρολογικές προγνώσεις για τη Ρόδο και τα υπόλοιπα νησιά των Δωδεκανήσων. Μετά τις 18 Ιουλίου, όμως, τα μέλη της, που όλο και αυξάνονταν, αναρτούσαν πληροφορίες για αναζωπυρώσεις. Μέσω της σελίδας έκλειναν ραντεβού για να μεταβούν στο μέτωπο ή για να σβήσουν «καντηλάκια» στην καμένη γη. Κάποιοι μοιράζονταν το τηλέφωνό τους για να φιλοξενήσουν εκτοπισμένους ντόπιους ή τουρίστες ή ρωτούσαν πού υπάρχει ανάγκη για παροχή νερών, ισοτονικών και τροφίμων. Ο Θανάσης Μακριάς είναι ένας από τους ντόπιους που συμμετείχε σε παρόμοιες δράσεις. Οπως λέει, μετέφερε με το αγροτικό του τουρίστες κατά την εκκένωση στο Κιοτάρι και μια άλλη βραδιά άνοιγε με κατοίκους αντιπυρικές ζώνες για να μη φθάσει η φωτιά προς Μαλώνα. Ο 65χρονος Αμερικανός φωτογράφος Μάικλ Χέλερ συντονίστηκε μέσω Facebook με τους εθελοντές και τους ακολούθησε στα μέτωπα τρεις βραδιές. Τον τελευταίο χρόνο ζει μόνιμα στη Ρόδο, ενώ στην πατρίδα του επί 32 έτη υπήρξε εθελοντής πυροσβέστης. «Είναι τραγικό, είχα επισκεφθεί παλιότερα αυτά τα χωριά και κανείς δεν ήθελε να δει τα δάση τους να καίγονται», λέει. Υπεύθυνος ξενοδοχείου στο Γεννάδι, όπου φιλοξενήθηκαν για κάποιο διάστημα πυροσβέστες από το εξωτερικό, λέει πως όταν το νησί κηρύχθηκε σε κατάσταση εκτάκτου ανάγκης ακυρώθηκαν κρατήσεις. «Υπάρχει μια ανησυχία εάν είναι ασφαλές να έρθουν στη Ρόδο για διακοπές. Γι’ αυτό χρειάζεται να δοθεί έμφαση προς το εξωτερικό ότι παρά τη μεγάλη καταστροφή δεν είχαμε ανθρώπινες απώλειες», αναφέρει και επισημαίνει ότι η πυρκαγιά έπληξε το νησί τη χειρότερη στιγμή για τον τουρισμό. «Το τραύμα θα είναι διπλό, και οικονομικό και οικολογικό», λέει.   ",True
newsbomb.gr,https://www.kathimerini.gr/society/562546963/fotia-se-dasiki-ektasi-sti-thaso-2/,,Φωτιά σε δασική έκταση στη Θάσο,2023-07-31T12:45:50+03:00,Newsroom,"Επί τόπου επιχειρούν επίγειες και εναέριες δυνάμεις.   Υπό μερικό έλεγχο έχει τεθεί η πυρκαγιά που ξέσπασε στη Θάσο λίγο πριν από το μεσημέρι, στην περιοχή Αγίου Γεωργίου της τοπικής κοινότητας Ραχωνίου, σημαίνοντας συναγερμό σε επίγειες και εναέριες δυνάμεις πυρόσβεσης. Η φωτιά, που είναι ορατή και από την Καβάλα, προκλήθηκε σύμφωνα με τις πρώτες πληροφορίες από δέντρο που έπεσε πάνω σε καλώδια της ΔΕΗ, με αποτέλεσμα να προκληθεί βραχυκύκλωμα και εν συνεχεία φωτιά. Η πυρκαγιά καίει δασική έκταση και μέχρι στιγμής δεν υπάρχει κίνδυνος για κατοικημένες περιοχές. #Πυρκαγιά σε δασική έκταση στην περιοχή Άγιος Γεώργιος Θάσου. Επιχειρούν επίγειες και εναέριες δυνάμεις. — Πυροσβεστικό Σώμα (@pyrosvestiki) July 31, 2023  Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562546705/nea-agchialos-sto-epikentro-ta-protokolla-asfaleias-kai-oi-ypodomes-ton-enoplon-dynameon/,,Νέα Αγχίαλος: Στο επίκεντρο τα πρωτόκολλα ασφαλείας και οι υποδομές των Ενόπλων Δυνάμεων,2023-07-31T12:28:18+03:00,Σταύρος Ιωαννίδης,"Αυτοψία στην αποθήκη πυρομαχικών της Νέας Αγχιάλου και συγκεκριμένα στο σημείο όπου βρίσκονταν στοιβαγμένες οι βόμβες που εξερράγησαν στο απόγευμα της Πέμπτης πραγματοποίησαν οι πυροτεχνουργοί της Πολεμικής Αεροπορίας. Αυτοψία στην αποθήκη πυρομαχικών της Νέας Αγχιάλου και συγκεκριμένα στο σημείο όπου βρίσκονταν στοιβαγμένες οι βόμβες που εξερράγησαν στο απόγευμα της Πέμπτης πραγματοποίησαν χθες οι πυροτεχνουργοί της Πολεμικής Αεροπορίας, ενώ οι έλεγχοι θα συνεχιστούν και σήμερα, τόσο στους εξωτερικούς χώρους του στρατοπέδου όσο και στις αποθήκες που φυλάσσονται τα ειδικά όπλα των F-16. Στόχος είναι να συγκεντρωθούν επαρκή στοιχεία στο πλαίσιο της Ένορκης Διοικητικής Εξέτασης που παρήγγειλε ο υπουργός Εθνικής Άμυνας, Νίκος Δένδιας. Παράλληλα, στελέχη του Τάγματος Εξουδετέρωσης Ναρκών προχωρούν στον αποκλεισμό μιας περιοχής 600 στρεμμάτων γύρω από την αποθήκη οπλισμού προκειμένου να γίνει εξονυχιστικός έλεγχος για διάσπαρτα πυρομαχικά. Η ΕΔΕ που θα ολοκληρωθεί την Τρίτη αναμένεται να φωτίσει τα αίτια που οδήγησαν στο ατύχημα ενώ, σύμφωνα με ανώτατες στρατιωτικές πηγές, τα συμπεράσματα της θα λειτουργήσουν ως «οδικός χάρτης» για την ανανέωση των σχεδίων πυρασφάλειας καθώς και των πρωτοκόλλων φύλαξης και αποθήκευσης των πυρομαχικών, ειδικά εκείνων που βρίσκονται σε εξωτερικούς χώρους όπως οι βόμβες που εξερράγησαν την περασμένη Πέμπτη. Με την ολοκλήρωση της επιθεώρησης των μέτρων ασφαλείας που ξεκίνησε ο Νίκος Χαρδαλιάς σε Κομοτηνή, Θεσσαλονίκη και Λάρισα και αναμένεται να συνεχιστεί σε υποδομές των Ενόπλων Δυνάμεων ανά την Επικράτεια, πρόκειται να αναθεωρηθούν ορισμένες από τις διαδικασίες και τα πρωτόκολλα όχι μόνο για την πυρασφάλεια αλλά συνολικά για τη φύλαξη των κρίσιμων υποδομών της χώρας. Ανώτατη πηγή εξηγεί στην «Κ» ότι πολλά από τα σχέδια έχουν καταρτιστεί πριν από τρεις, τέσσερις ή και περισσότερες δεκαετίες με αποτέλεσμα να μην ανταποκρίνονται στις νέες συνθήκες και να απαιτείται η άμεση επικαιροποίηση τους.  Σύμφωνα με πληροφορίες, μία από τις λύσεις που έχει συζητηθεί είναι η υιοθέτηση ενός κλιμακωτού μοντέλου που θα προβλέπει τη λήψη συγκεκριμένων μέτρων ανάλογα με τον βαθμό επικινδυνότητας, όταν πρόκειται για την αντιπυρική περίοδο, αλλά και γενικότερα όταν η χώρα βρίσκεται αντιμέτωπη με ακραία καιρικά φαινόμενα. Η συγκεκριμένη πρόταση, ωστόσο, συναντά και αρκετές ενστάσεις που αφορούν κυρίως σε πρακτικά αλλά και επιχειρησιακά ζητήματα.  Μαζί με τα νέα σχέδια ασφαλείας, ανοίγει και η συζήτηση για την κατάσταση των υποδομών των Ενόπλων Δυνάμεων. Δεν είναι μυστικό ότι κατά τη διάρκεια της οικονομικής κρίσης ο προϋπολογισμός των Ενόπλων Δυνάμεων μειώθηκε δραματικά με αποτέλεσμα όχι μόνο τα μέσα αλλά και οι υποδομές να μην συντηρούνται επαρκώς και να αντιμετωπίζουν σημαντικά προβλήματα. Με την ανάκαμψη της οικονομίας δόθηκε βάρος στην αγορά εξοπλισμών και την υποστήριξη των μέσων πρώτης γραμμής αφού η χώρα αντιμετώπισε δύο μεγάλες κρίσεις με την Τουρκία, τα γεγονότα του Έβρου και την κρίση του Όρουτς Ρέις. Πλέον όμως, καθίσταται σαφές ότι μέρος των πόρων που κατευθύνονται στις Ένοπλες Δυνάμεις πρέπει να αφορά και στη βελτίωση των υποδομών, ειδικά από τη στιγμή που η Ελλάδα κάνει άλματα στο πεδίο της ενίσχυσης των αποτρεπτικών της ικανοτήτων.  Πηγές του αεροπορικού Επιτελείου, ωστόσο, ξεκαθαρίζουν πως οι βόμβες ήταν «αποθηκευμένες» όπως προβλέπει ο κατασκευαστής τους και βάσει των διεθνών προτύπων. Οι ίδιες πηγές μάλιστα, τονίζουν ότι το στρατόπεδο είχε αποψιλωθεί εντός του Ιουλίου οπότε και έγινε επιθεώρηση από ανώτερο κλιμάκιο ενώ οι αντιπυρικές ζώνες είχαν διανοιχτεί όπως προβλέπεται στα σχέδια που εφαρμόζονται κατά την αντιπυρική περίοδο. Επισημαίνουν ακόμη, πως την ημέρα που ξέσπασε η πυρκαγιά πραγματοποιήθηκε σύσκεψη με τη συμμετοχή πολιτικών και στρατιωτικών φορέων κατά την οποία ζητήθηκε από την πυροσβεστική να διαθέσει ισχυρές δυνάμεις για τη φύλαξη του στρατοπέδου.  Οι ίδιοι αξιωματικοί υποστηρίζουν ότι ένα πυροσβεστικό της 111 Πτέρυγας Μάχης βρισκόταν στο σημείο από την Τρίτη ενώ την Πέμπτη, όταν ενισχύθηκε η πυρκαγιά, έσπευσαν ακόμη δύο της Πολεμικής Αεροπορίας και μόλις ένα του Πυροσβεστικού Σώματος. Την ακριβή αλληλουχία των γεγονότων που οδήγησαν στην έκρηξη των πυρομαχικών αναμένεται να φωτίσει η ΕΔΕ.  Το «θολό» τοπίο πάντως, αναφορικά με το τι οδήγησε στην έκρηξη των πυρομαχικών παραμένει. Στο «μικροσκόπιο» των αρχών που διενεργούν την έρευνα μπαίνουν όλα τα ενδεχόμενα. Από το θερμικό φορτίο της πυρκαγιάς, μέχρι την αστοχία υλικού ή ακόμη και την πλημμελή τήρηση κάποιων μέτρων ασφαλείας.  Η Πολεμική Αεροπορία διαθέτει μεγάλο απόθεμα βομβών γενικής χρήσης, οι οποίες στην πλειονότητα τους φυλάσσονται σε υπαίθριους χώρους εντός των στρατοπέδων. Η επιχειρησιακή τους αξία δεν είναι αμελητέα, όπως λένε στην «Κ» αξιωματικοί με μεγάλη εμπειρία στον σχεδιασμό επιχειρήσεων. Ο πόλεμος στην Ουκρανία έδειξε ότι οι συγκρούσεις έχουν διάρκεια και η διατήρηση σημαντικών αποθεμάτων μπορεί να κρίνει σε μεγάλο βαθμό την έκβαση τους. Άλλωστε, αυτού του τύπου οι βόμβες πρόκειται να μετατραπούν σε «έξυπνα» όπλα με την τοποθέτηση των συλλογών SPICE, όταν αυτές αγοραστούν.  ",False
newsbomb.gr,https://www.kathimerini.gr/society/562546912/rethymno-varys-traymatismos-50chronoy-apo-pyrovolismoys-agnostoy/,,Ρέθυμνο: Βαρύς τραυματισμός 50χρονου από πυροβολισμούς αγνώστου,2023-07-31T11:32:26+03:00,Newsroom,"Σε σοβαρή κατάσταση νοσηλεύεται στο ΠΑΓΝΗ 50χρονος ιδιοκτήτης καφενείου από την Αξό Μυλοποτάμου, ο οποίος έπεσε θύμα δολοφονικής επιθέσης τις πρώτες πρωινές ώρες. Σε σοβαρή κατάσταση νοσηλεύεται στο ΠΑΓΝΗ 50χρονος ιδιοκτήτης καφενείου από την Αξό Μυλοποτάμου, ο οποίος έπεσε θύμα δολοφονικής επιθέσης τις πρώτες πρωινές ώρες. Θύμα της επίθεσης, ακόμη ένας άντρας 57 ετών, ο οποίος βρισκόταν εκείνη την ώρα στο καφενείο και δέχτηκε βλήμα από πυροβόλο όπλο και τραυματίστηκε ελαφρά. Σύμφωνα με τον διοικητή του ΠΑΓΝΗ κ. Χαλκιαδάκη, ο 50χρονος χειρουργήθηκε και νοσηλεύεται σε σοβαρή κατάσταση στη ΜΕΘ. Από ενημέρωση της ΕΛ.ΑΣ. προς το ΑΠΕ-ΜΠΕ όλα συνέβησαν στη 1:00 τα ξημερώματα σε χρόνο που έκλεινε το καφενείο στην Αξό. Άγνωστος ή άγνωστοι πυροβόλησαν προς τον ιδιοκτήτη πολλές φορές ενώ ένα βλήμα τραυμάτισε το δεύτερο πρόσωπο που βρισκόταν στο χώρο. Ενημερώθηκε η ΕΛ.ΑΣ. για το αιματηρό περιστατικό και για το γεγονός ότι οι δύο άντρες μεταφέρθηκαν αρχικώς στο κέντρο υγείας Ανωγείων και κατόπιν στο Πανεπιστημιακό Νοσοκομείο Ηρακλείου. Αυτή την ώρα πραγματοποιούνται έρευνες για τον εντοπισμό του αγνώστου δράστη ή δραστών ενώ σύμφωνα με πληροφορίες μάρτυρες δεν υπάρχουν, αλλά η αστυνομία εξετάζει πληροφορίες που κάνουν λόγο για συντοπίτη του ιδιοκτήτη καφενείου με τον οποίο είχαν έντονες διαφορές. Από το σημείο της επίθεσης η αστυνομικοί συνέλεξαν πέντε κάλυκες και τρία βλήματα. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562546900/hellenic-train-akinitopoiithike-i-amaxostoichia-thessaloniki-athina-logo-technikoy-provlimatos/,,Hellenic Train: Ακινητοποιήθηκε η αμαξοστοιχία Θεσσαλονίκη – Αθήνα λόγω τεχνικού προβλήματος,2023-07-31T11:16:18+03:00,Newsroom,"Σύμφωνα με ανακοίνωση της Hellenic Train υπάρχει τεχνικό πρόβλημα και οι επιβάτες θα συνεχίσουν στον προορισμό τους με λεωφορεία. Ακινητοποιημένη πλησίον του σταθμού Θερμών είναι η αμαξοστοιχία 51 που εκτελεί δρομολόγιο Θεσσαλονίκη-Αθήνα. Η αμαξοστοιχία 51 (Θεσσαλονίκη-Αθήνα) είναι ακινητοποιημένη πλησίον σταθμού Θερμών, λόγω τεχνικού προβλήματος. Οι επιβάτες θα συνεχίσουν στον προορισμό τους με λεωφορεία. — Hellenic Train (@HellenicTrain) July 31, 2023  Σύμφωνα με ανακοίνωση της Hellenic Train υπάρχει τεχνικό πρόβλημα και οι επιβάτες θα συνεχίσουν στον προορισμό τους με λεωφορεία. ",False
newsbomb.gr,https://www.kathimerini.gr/society/562544668/ta-mystika-tis-agchialoy-anatomia-enos-fiaskoy/,,Τα μυστικά της Αγχιάλου – Ανατομία ενός φιάσκου,2023-07-31T06:59:30+03:00,Βασίλης Νέδος,"Πώς μία από τις πιο σύγχρονες μονάδες των Ενόπλων Δυνάμεων αποδείχθηκε ευάλωτη στην πυρκαγιά Δεν είναι υπερβολικό να υποστηριχθεί ότι η 111 Πτέρυγα Μάχης (Π.Μ.) της Πολεμικής Αεροπορίας (Π.Α.) στη Νέα Αγχίαλο, βάση περίπου των μισών F-16 που διαθέτει το ελληνικό οπλοστάσιο (Block 50 και 30), αποτελεί κέντρο βάρους της αεροπορικής ισχύος της χώρας, γεγονός το οποίο έχει αποδειχθεί επανειλημμένως στο παρελθόν σε διάφορα επίπεδα. Πρόκειται για μια μονάδα η οποία πέρα από το επιχειρησιακό φορτίο που σηκώνει σε περιόδους έντασης, διαθέτει τεχνικές εγκαταστάσεις υψηλών δυνατοτήτων συντήρησης και αναβάθμισης των F-16, που βρίσκονται σταθμευμένα εκεί. Εντός της βάσης υπάρχουν αποθήκες και εγκαταστάσεις υποστήριξης των μαχητικών και των υπολοίπων λειτουργιών της 111 Π.Μ., ενώ σε ικανή απόσταση γύρω από το στρατόπεδο υπάρχουν μονάδες διασποράς, όπως αυτή η οποία υπέστη σοβαρότατες ζημιές στην πυρκαγιά της Πέμπτης, και αγωγοί μεταφοράς καυσίμων. Δεν είναι, λοιπόν, τυχαίο ότι η 111 Π.Μ. θεωρείται, τηρουμένων των αναλογιών, ένα από τα πολύτιμα διαμάντια του στέμματος της Π.Α. Τούτων δοθέντων, είναι απολύτως φυσιολογικό και αναμενόμενο να έχουν δημιουργηθεί ερωτήματα σχετικά με τη δυνατότητα του κρατικού μηχανισμού να προστατεύσει υποδομές άμεσα συνδεδεμένες με την εθνική ασφάλεια. Oπως παρατηρούσε σε συζήτησή του με την «Κ» πρόσωπο με πολυετή πορεία στο στράτευμα, η έκρηξη στην αποθήκη προξένησε πολύ σημαντικό πλήγμα στο ηθικό, όχι μόνο των αξιωματικών της Π.Α., αλλά και στο ευρύτερο αίσθημα ασφαλείας των πολιτών, καθώς είναι εδραία η πεποίθηση ότι οι συγκεκριμένες μονάδες είναι «θωρακισμένες» από κάθε είδους απειλή. Στα ερωτήματα που η «Κ» έθεσε εγκαίρως υπάρχουν, έως αυτή τη στιγμή, οι εξής απαντήσεις: • Πρώτον, πώς φθάσαμε σ’ αυτό το σημείο; Οι αρμόδιοι τονίζουν ότι η κατάσταση δεν σηκώνει ωραιοποίηση. Στρατιωτικές πηγές ανέφεραν ενδεικτικά πως παρά το γεγονός ότι επρόκειτο για «πρωτόγνωρη κατάσταση», θα πρέπει να αποδοθούν ευθύνες. «Ουδέν κρυπτόν υπό τον ήλιον», σημείωναν. Οι ακριβείς συνθήκες της καταστροφής στην αποθήκη θα γίνουν σαφείς μόλις κατορθώσουν οι πυροτεχνουργοί της Π.Α. (οι οποίοι από το βράδυ της Πέμπτης συγκεντρώνονταν απ’ όλη τη χώρα στη Νέα Αγχίαλο προκειμένου να προχωρήσει το έργο του ελέγχου και της αποκατάστασης το ταχύτερο δυνατόν) να ξεκινήσουν τη δραστηριότητά τους. Για να γίνει αυτό θα πρέπει νωρίτερα να διανοιχθεί ένας ασφαλής διάδρομος πρόσβασης από το Τάγμα Εξουδετέρωσης Ναρκοπεδίων Ξηράς (ΤΕΝΞ) του ΓΕΣ. Ο υπουργός Αμυνας Νίκος Δένδιας δεν ανέμενε πάντως τα αποτελέσματα της ΕΔΕ και ήδη από την Παρασκευή είχε ζητήσει από τον αρχηγό ΓΕΕΘΑ Κωνσταντίνο Φλώρο να δρομολογήσει διαδικασίες αντικατάστασης του διοικητή της 111 Π.Μ. Μετά την ΕΔΕ θα γίνουν και άλλες καρατομήσεις, εφόσον κριθεί αναγκαίο. Οι εργασίες προχωρούν ταχύτατα προκειμένου να διεξαχθούν οι έρευνες σε μια περίμετρο 3 χιλιομέτρων γύρω από την αποθήκη – περίμετρος που ενδέχεται να αυξηθεί, αν αυτό απαιτηθεί. Το σύμπλεγμα των αποθηκών στον «Καραμπά» περιελάμβανε τόσο υπόγειες εγκαταστάσεις όσο και επιχωματωμένες υπέργειες. Οι υπεύθυνοι της Π.Α. συνηθίζεται να χωρίζουν τα πυρομαχικά ανάλογα με την αξία τους. Στις υπόγειες αποθήκες, οι οποίες με βάση τον κανονισμό (και την πιστοποίηση από το ΝΑΤΟ) είναι πυρίμαχες και διαμερισματοποιημένες, δηλαδή χωρισμένες σε δωμάτια με ειδικές ενισχυμένες πόρτες, τοποθετούνται κατά προτεραιότητα τα πιο ευαίσθητα πυρομαχικά ή εκρηκτικές ύλες. Κατά κανόνα επιλέγεται και η αποσυναρμολόγησή τους, η οποία, πάντως, στοχεύει τόσο στη διασπορά των υλικών σε περίπτωση που πέσουν σε εχθρικά χέρια όσο και στη μείωση των επιπτώσεων από πιθανή έκρηξη. Ειδικοί αναφέρουν στην «Κ» ότι με βάση τα πρώτα στοιχεία φαίνεται ότι οι εκρήξεις προήλθαν από τα παλαιότερα (αλλά όχι άχρηστα για την Π.Α.) πυρομαχικά που βρίσκονταν στις επιχωματωμένες υπέργειες εγκαταστάσεις και ήταν περισσότερο εκτεθειμένα στο θερμικό φορτίο της πυρκαγιάς. Εφόσον πυρκαγιές μαίνονταν ήδη στην περιοχή, θα έπρεπε να ληφθούν εγκαίρως πρόσθετα μέτρα, όπως ο καθαρισμός και η επέκταση της υφιστάμενης αντιπυρικής ζώνης. • Δεύτερον, πόσο προετοιμασμένες ήταν οι δυνάμεις της Πυροσβεστικής Υπηρεσίας και της Π.Α. να αντιμετωπίσουν την κατάσταση; Σύμφωνα με το ΓΕΑ, «είχαν υλοποιηθεί όλα τα προβλεπόμενα μέτρα ασφαλείας, καθώς και οι απαραίτητες προβλεπόμενες ζώνες πυρασφάλειας». Εφόσον αυτό συνέβη, είναι σαφές ότι επιβεβαιώνονται οι παρατηρήσεις της «Κ» σχετικά με το πόσο επικαιροποιημένες είναι οι συνθήκες φύλαξης αυτών των κρίσιμων εγκαταστάσεων. Αν –εν ολίγοις– η καταστροφή οφείλεται, όχι στην κακή εκτέλεση του υφιστάμενου σχεδίου πυρασφάλειας, αλλά αν αυτό εξακολουθεί να είναι επαρκές. Ειδικοί σημειώνουν, πάντως, ότι εφόσον οι πυρκαγιές στην ευρύτερη περιοχή είχαν ξεκινήσει ήδη από το μεσημέρι της προηγούμενης ημέρας (Τετάρτη) πριν από το καταστροφικό ατύχημα, τότε θα έπρεπε να είχαν ληφθεί πρόσθετα μέτρα, όπως να καθαριστεί αλλά και να επεκταθεί η υφιστάμενη αντιπυρική ζώνη, να επιχωματωθούν οι παραμικρές εκτεθειμένες εκτάσεις ξερόχορτων ή άλλων εύφλεκτων υλικών γύρω από τη μονάδα και –βεβαίως– εάν υπήρχαν δέντρα να κοπούν προληπτικά. Ηδη γνωρίζουμε ότι την ώρα που το πύρινο μέτωπο έφθασε στον «Καράμπα», εντός της μονάδας διασποράς βρίσκονταν μονάδες της Πυροσβεστικής Υπηρεσίας και κάποια οχήματα πυρασφάλειας της Π.Α. Θεωρείται, εν ολίγοις, δεδομένο ότι καταγράφηκαν σημάδια αδράνειας εκ μέρους της υπηρεσίας φύλαξης του στρατοπέδου, αλλά και της Πυροσβεστικής Υπηρεσίας, η οποία αιφνιδιάστηκε. Ηδη δόθηκε εντολή να ερευνηθεί αν τα απαιτούμενα μέτρα πυρασφάλειας στα υπόλοιπα στρατόπεδα έχουν υλοποιηθεί και, μάλιστα, θα τα επισκεφθεί αυτοπροσώπως και ο αρμόδιος υφυπουργός Εθνικής Αμυνας Νίκος Χαρδαλιάς. Πάντως η αδράνεια από τον κρατικό μηχανισμό φάνηκε και μετά την ανακοίνωση των αυξημένων μέτρων ασφαλείας. Το πρωί της Παρασκευής, ακόμη και μέσα στην περίμετρο των 3 χιλιομέτρων που είχε χαρακτηριστεί απροσπέλαστη από την Ελληνική Αστυνομία, πολίτες μπορούσαν να εισέλθουν ελεύθερα χωρίς εμπόδια. • Τρίτον, τι ακριβώς έχει καταστραφεί, πόσο έχει επηρεαστεί η δυνατότητα της Π.Α. να επιχειρεί και ποια είναι η εκ των υστέρων διαχείριση της κατάστασης; Τα πυρομαχικά που εξερράγησαν με αποτέλεσμα να δημιουργηθούν τουλάχιστον δύο κρατήρες στη μονάδα διασποράς της 111 Π.Μ., ήταν κατά κύριο λόγο βόμβες γενικής χρήσης αέρος-εδάφους 500 και 1.000 λιβρών, ρουκέτες και αντιαεροπορικοί σωλήνες τύπου Stinger, ενώ –κατά πληροφορίες– υπάρχουν και παλαιότερου τύπου βόμβες (iron bombs). Αξίζει να σημειωθεί ότι κανένα από αυτά τα συστήματα δεν είναι δεύτερης κατηγορίας. Υπενθυμίζεται ότι η Π.Α. βρίσκεται σε προσπάθεια προμήθειας ατρακτιδίων τα οποία τοποθετούνται πάνω σε αυτές τις βόμβες και τις μετατρέπουν σε «έξυπνες» («smart bombs»), δίνουν δηλαδή τη δυνατότητα ελέγχου και κατεύθυνσης. Στις εγκαταστάσεις εντός της 111 Π.Μ. (και όχι στον «Καράμπα») φυλάσσονται τα βλήματα αέρος-αέρος, τα οποία χρησιμοποιούνται από την Π.Α. και θεωρούνται πρώτης προτεραιότητας (η λεγόμενη A΄ Χορηγία) για τα F-16 που καλούνται να προχωρήσουν σε αναχαιτίσεις. Ως εκ τούτου δεν είναι αμελητέα η καταστροφή που υπέστη το οπλοστάσιο της Π.Α. Μετά τις εκρήξεις αποφασίστηκε να μετασταθμεύσουν για προληπτικούς λόγους 12 έως 15 F-16 από την αεροπορική βάση της Νέας Αγχιάλου προς τη Λάρισα και τη Σκύρο. Επρόκειτο για αεροσκάφη που βρίσκονταν εκτός υποστέγων (shelters) και κρίθηκε σκόπιμο να μετακινηθούν για λόγους πρόληψης και όχι διότι κινδύνευε σε εκείνη τη φάση η αεροπορική βάση. Ολη αυτή η κατάσταση κινδύνου γύρω από την πρωταρχικής σημασίας για την εθνική ασφάλεια αεροπορική βάση της Νέας Αγχιάλου, αναθερμαίνει και τη συζήτηση σχετικά με την ανάγκη αποκέντρωσης και περαιτέρω διασποράς του στόλου των μαχητικών της Π.Α., προκειμένου να μειώνεται και το ρίσκο τεραστίων διαστάσεων καταστροφής, σε περίπτωση όχι μόνο ατυχήματος εν καιρώ ειρήνης, αλλά και πολέμου. Ανοίγει, λοιπόν, και μια συζήτηση σχετικά με την ανάγκη οι αναγκαίες και θεμιτές αποφάσεις για προμήθεια νέων αεροσκαφών να συνοδεύονται από την ανάλογη αναβάθμιση των υποδομών υποστήριξης, οι οποίες στις περισσότερες περιπτώσεις υπολείπονται της ποιότητας των νέων μαχητικών. ",True
newsbomb.gr,https://www.kathimerini.gr/society/562546699/pyrkagia-sti-chio-minyma-apo-to-112-gia-dyo-perioches/,,Χίος: Υπό πλήρη έλεγχο η φωτιά – Προκλήθηκε από τροχαίο,2023-07-31T06:57:39+03:00,Newsroom,"Ενώπιον εισαγγελέα οδηγείται αύριο ο οδηγός που συνελήφθη καθώς οδηγούσε υπό την επήρεια αλκοόλ. Σ Υπό πλήρη έλεγχο τέθηκε η πυρκαγιά στη βορειοδυτική Χίο, η οποία, σύμφωνα με τους πρώτους υπολογισμούς, έκαψε περίπου 600 στρέμματα δασικής έκτασης. Η πυρκαγιά εκδηλώθηκε χθες το βράδυ, Κυριακή 30 Ιουλίου, όταν αυτοκίνητο προσέκρουσε στη διασταύρωση Κατάβασης-Διευχών στα πρανή του δρόμου και ανεφλέγη. Από τη φωτιά άρχισαν να καίγονται ξερόχορτα και άμεσα, λόγω των ισχυρών ανέμων που έπνεαν στην περιοχή, εξαπλώθηκε σε παρακείμενο παρθένο δάσος. Σύμφωνα με δηλώσεις του αντιδημάρχου Πολιτικής Προστασίας του Δήμου Χίου, Παναγιώτη Μανδάλα, στα τοπικά ΜΜΕ, η πυρκαγιά οριοθετήθηκε πλήρως και ελέγχθηκε σήμερα, μετά τις 11:00, με τη συνδρομή αεροσκαφών και ελικοπτέρων, τα οποία βοήθησαν σημαντικά το έργο των επίγειων πυροσβεστικών δυνάμεων, που έδωσαν μάχη για περισσότερο από 14 ώρες μέσα σε δύσβατες περιοχές. Σύμφωνα με όσα μετέδωσε η κρατική τηλεόραση, ο οδηγός του οχήματος που εξετράπη της πορείας του και προσέκρουσε σε τοιχίο, με αποτέλεσμα να προκληθεί η πυρκαγιά, μεταφέρθηκε ελαφρά τραυματίας στο Γενικό Νοσοκομείου Χίου, όπου διενεργήθηκε έλεγχος μέθης με θετικό αποτέλεσμα (0,42% σε αμφότερες τις μετρήσεις). Κατόπιν επικοινωνίας με κ. Εισαγγελέα Πρωτοδικών Χίου, δόθηκε εντολή για σχηματισμό 2 δικογραφιών: Μια δικογραφία από το Αστυνομικό Τμήμα Καρδαμύλων για το τροχαίο ατύχημα και μια δικογραφία από την Πυροσβεστική Υπηρεσία Χίου για εμπρησμό από αμέλεια με κατηγορούμενο τον οδηγό του οχήματος. Δόθηκε επίσης εντολή να συλληφθεί ο οδηγός και να κρατηθεί, ώστε να οδηγηθεί αύριο, Τρίτη, ενώπιον του Εισαγγελέα. Λίγο πριν τη 1 τα ξημερώματα εστάλη προληπτικά μήνυμα μέσω του 112 στους κατοίκους των χωριών Διευχά και Κατάβαση να απομακρυνθούν από τους οικισμούς τους και να κινηθούν προς Βολισσό. ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στις περιοχές #Διευχά & #Κατάβαση απομακρυνθείτε προς #Βολισσό 🔥 Δασική πυρκαγιά στην περιοχή σας ‼️ Ακολουθείτε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) July 30, 2023   ",False
newsbomb.gr,https://www.kathimerini.gr/society/562546687/ioannina-andras-synelifthi-ep-aytoforo-gia-emprismo/,,Ιωάννινα: Ανδρας συνελήφθη επ’ αυτοφώρω για εμπρησμό,2023-07-30T23:42:00+03:00,Newsroom,"Σύμφωνα με την Πυροσβεστική, συσχετίστηκε η εμπλοκή του ίδιου άνδρα και για άλλους δύο εμπρησμούς από πρόθεση Ένας άνδρας συνελήφθη επ’ αυτοφώρω στα Ιωάννινα για εμπρησμό. Ειδικότερα, σύμφωνα ανακοίνωση της Πυροσβεστικής: «Συνελήφθη, στο πλαίσιο της αυτόφωρης διαδικασίας από ανακριτικούς υπαλλήλους της Διοίκησης Πυροσβεστικών Υπηρεσιών Ιωάννινων, ένας άνδρας, ως υπαίτιος πρόκλησης εμπρησμού από πρόθεση σε δασική έκταση, στην Τ.Κ. Καλεντζίου του δήμου Βορείων Τζουμέρκων, Ιωαννίνων. Παράλληλα, συσχετίστηκε η εμπλοκή του και για άλλους δύο (2) εμπρησμούς από πρόθεση σε δασική έκταση στην ίδια περιοχή. Για το ανωτέρω περιστατικό ενημερώθηκε σχετικώς η αρμόδια Εισαγγελική Αρχή και επιβλήθηκε διοικητικό πρόστιμο, σύμφωνα με την υπ’ αριθμ. 19/2020 Πυροσβεστική Διάταξη για παράβαση της υπ’ αριθμ. 9/2021 Πυροσβεστικής Διάταξης.» Πηγή: ertnews.gr ",False
newsbomb.gr,https://www.kathimerini.gr/society/562546654/kairos-eos-38-vathmoys-i-thermokrasia-ti-deytera-poy-anamenontai-vroches/,,Καιρός: Εως 38 βαθμούς η θερμοκρασία τη Δευτέρα – Πού αναμένονται βροχές,2023-07-30T22:32:30+03:00,Newsroom,"Οι άνεμοι θα πνέουν στο Αιγαίο από βόρειες διευθύνσεις μέτριοι 4-5 μποφόρ Hλιοφάνεια αναμένεται τη Δευτέρα 31/7 με λίγες νεφώσεις βαθμιαία αυξημένες στα βόρεια και τις θερμές ώρες της ημέρας στα κεντρικά ορεινά ηπειρωτικά, με τοπικές βροχές ή πρόσκαιρες καταιγίδες στη Μακεδονία, στη Θράκη και στα ορεινά της Ηπείρου, της Θεσσαλίας και πιθανόν της Πελοποννήσου, σύμφωνα με το meteo.gr. Η ορατότητα στα βόρεια και δυτικά ηπειρωτικά, ενδέχεται να είναι κατά τόπους περιορισμένη. Η θερμοκρασία θα κυμανθεί από 20 έως 36 βαθμούς στη Βόρεια Ελλάδα (στη Δυτική Μακεδονία από 18 έως 32 βαθμούς), 23 έως 38 βαθμούς στην Κεντρική και Νότια Ελλάδα, 20 έως 37 βαθμούς στη Δυτική Ελλάδα, 24 έως 34 βαθμούς στις Κυκλάδες και στην Κρήτη, 23 έως 37 βαθμούς στα νησιά του Ανατολικού Αιγαίου και από 25 έως 33 βαθμούς στα Δωδεκάνησα. Οι άνεμοι θα πνέουν στο Αιγαίο από βόρειες διευθύνσεις μέτριοι 4-5 μποφόρ, ενώ στο Ιόνιο από βορειοδυτικές διευθύνσεις ασθενείς και σταδιακά μέτριοι 4-5 μποφόρ. Ηλιοφάνεια με τοπικές νεφώσεις τις θερμές ώρες της ημέρας στα βόρεια και ορεινά περιμένουμε τη Δευτέρα στην Αττική. Η θερμοκρασία θα κυμανθεί από 27 έως 38 βαθμούς Κελσίου, αλλά στα βόρεια και ανατολικά θα είναι 2-3 βαθμούς χαμηλότερη. Οι άνεμοι θα πνέουν στο Σαρωνικό από μεταβλητές διευθύνσεις ασθενείς και στα ανατολικά από βόρειες διευθύνσεις σχεδόν μέτριοι 4 μποφόρ. Ηλιοφάνεια με λίγες νεφώσεις βαθμιαία αυξημένες, με τοπικούς όμβρους ή μεμονωμένες καταιγίδες τις μεσημεριανές και απογευματινές ώρες, κυρίως στα γύρω ορεινά περιμένουμε τη Δευτέρα στη Θεσσαλονίκη. Η θερμοκρασία θα κυμανθεί από 26 έως 36 βαθμούς Κελσίου. Οι άνεμοι στο Θερμαϊκό θα πνέουν από μεταβλητές διευθύνσεις ασθενείς. ",False
newsbomb.gr,https://www.kathimerini.gr/society/562544980/otan-i-athina-seistike-apo-ta-richter/,,Οταν η Αθήνα σείστηκε από τα Ρίχτερ,2023-07-30T22:11:47+03:00,Ευθύμης Λέκκας*,"Η πρωτεύουσα πλήττεται για πρώτη φορά από διαδοχικές ισχυρές σεισμικές δονήσεις που είχαν επίκεντρο τις Αλκυονίδες Βράδυ της 24ης Φεβρουαρίου 1981 και η μισή Ελλάδα ήταν καθηλωμένη μπροστά στις οθόνες βλέποντας την ενδιαφέρουσα πλοκή ενός πολυσυζητημένου τηλεοπτικού σίριαλ. Εγώ στο Πεντάγωνο, έφεδρος αξιωματικός του πεζικού στο τέλος της θητείας μου, έκανα μια ακόμα υπηρεσία έχοντας την ευθύνη της ασφάλειας του στρατοπέδου. Ξαφνικά, τα πάντα κινούνται έντονα και ανατρέπονται! Μια ισχυρή δόνηση συνταράζει τους πάντες, δημιουργώντας σκηνές πολεμικής ταινίας όπως έπειτα από μια ξαφνική επίθεση. Για μένα προσωπικά αλλά και για πολλούς άλλους η πρώτη σκέψη ήταν πραγματικά αυτή! Η περίπτωση σεισμού δεν ήταν πιθανή λαμβάνοντας υπ’ όψιν και τις τότε απόψεις καθηγητών μου στη σεισμολογία, ότι η περιοχή της Αττικής ήταν μια «ασεισμική περιοχή». Πολλοί γνωρίζουν τη σεισμική ακολουθία των Αλκυονίδων, ως τον «σεισμό της Αθήνας του 1981», όμως στην πραγματικότητα πρόκειται για τη σεισμική ακολουθία του κόλπου των Αλκυονίδων στον Ανατολικό Κορινθιακό, της οποίας ο κύριος σεισμός της 24ης Φεβρουαρίου (Μ=6,7), ο μεγαλύτερος μετασεισμός της 25ης Φεβρουαρίου (2.35, Μ=6,4) και ο δεύτερος μεγαλύτερος μετασεισμός της 4ης Μαρτίου (21.58, Μ=6,3) προκάλεσαν καταστροφές σε Κορινθία, Βοιωτία, Αττική, Φωκίδα και Εύβοια. Οι μεγαλύτερες καταστροφές από τους δύο πρώτους σεισμούς προκλήθηκαν στα χωριά κοντά στις νότιες ακτές του κόλπου (Περαχώρα, Πίσια, Πρόδρομος), ενώ οι μεγαλύτερες καταστροφές από τον σεισμό της 4ης Μαρτίου προκλήθηκαν στα χωριά κοντά στις βορειοανατολικές ακτές του κόλπου (Πλαταιές, Καπαρέλλι). Ο σεισμός μεγέθους Μ=6,7 είχε πολύ σοβαρές οικονομικές και άλλες κοινωνικές συνέπειες και στην Αθήνα, και αποτελεί τον δεύτερο μεγάλο σεισμό ο οποίος προσβάλλει μεγάλη σύγχρονη πόλη στη χώρα μας, μετά τον σεισμό της Θεσσαλονίκης το 1978. Συνολικά καταστράφηκαν ή έπαθαν μη επισκευάσιμες βλάβες 22.554 οικοδομές, σοβαρές βλάβες 11.745, ενώ οι οικοδομές με ελαφρότερες ζημιές ήταν 50.222. Σκοτώθηκαν 20 άτομα και τραυματίστηκαν 500 (ΔΓΙΑΑ 1981). Αμέσως μετά τους δύο πρώτους σεισμούς παρατηρήθηκε επιφανειακή διάρρηξη του σεισμογόνου ρήγματος κατά μήκος των νοτίων ακτών του κόλπου (χερσόνησος Περαχώρας), μήκους μεγαλύτερου των 15 χλμ. και μέσης πτώσης του βορείου τεμάχους του ρήγματος ίσης με 60 εκ. Επίσης, μετά τον σεισμό της 4ης Μαρτίου παρατηρήθηκε επιφανειακό ίχνος του σεισμογόνου ρήγματος κοντά στις βορειοανατολικές ακτές του κόλπου, μήκους 15 χλμ. και μέσης πτώσης κατά 60 εκ. Κατά τη διάρκεια των δύο πρώτων σεισμών έγινε κατάρρευση μεγάλων βράχων από τα Γεράνια Ορη. Παρατηρήθηκαν φαινόμενα ρευστοποίησης σε διάφορα μέρη, καθώς επίσης και ασθενές θαλάσσιο κύμα στις ακτές του Κορινθιακού. Σκοτώθηκαν 20 άτομα και τραυματίστηκαν 500, ενώ καταστράφηκαν ή έπαθαν μη επισκευάσιμες βλάβες 22.554 οικοδομές. Οι μεγαλύτερες βλάβες κατά τον κύριο σεισμό της 24ης Φεβρουαρίου παρατηρήθηκαν για τον νομό της Κορινθίας στην Περαχώρα, στην Πίσια, στον Σχίνο, στο Λουτράκι, στο Κιάτο, στο Πάσιο, στο Ξυλόκαστρο, στο Μούλκιο, στην Καρυά και στο Βέλο, για τον νομό της Βοιωτίας στον Πρόδρομο, στην Κορύνη, στη Θίσβη, στο Μαυρομμάτι και στα Βάγια, ενώ για τον νομό Αττικής ο κύριος σεισμός έπληξε την περιοχή των Μεγάρων. Ο δεύτερος μεγαλύτερος μετασεισμός της 4ης Μαρτίου προκάλεσε μεγαλύτερες βλάβες στις περιοχές Πλαταιές, Καπαρέλλι, Μελισσοχώρι, Σκούρτα, Πρόδρομος, Οινόφυτα, Μαυρομμάτι, Βάγια και Υψηλάντης στον νομό Βοιωτίας και στις περιοχές Μέγαρα και Βίλια του νομού Αττικής. Η πόλη της Αθήνας δέχθηκε για πρώτη φορά έναν τόσο μεγάλης έντασης σεισμό. Υπολογίστηκε ότι για περίπου 10 δευτερόλεπτα τα κτίρια δέχθηκαν υψηλές επιταχύνσεις από τη σεισμική δόνηση παράλληλα με έναν τρομερό υπόκωφο θόρυβο. Οι κάτοικοι, σχετικά ασυνήθιστοι σε τέτοιου μεγέθους σεισμό, έσπευσαν να κατέβουν από τις πολυκατοικίες. Αμέσως μετά, στους δρόμους της πόλης δημιουργήθηκε χάος, τόσο από τη συγκέντρωση του πληθυσμού έξω από τις οικοδομές, όσο και από την ανάγκη μετακίνησης των κατοίκων σε ανοιχτούς χώρους, όπως πάρκα, πλατείες, γύρω λόφους, είτε πεζή είτε με αυτοκίνητα. Επιπλέον, σε αυτό το χάος συνέβαλε και η διακοπή ρεύματος, καθώς το δίκτυο υπέστη βλάβη με αποτέλεσμα να μη λειτουργούν οι φωτεινοί σηματοδότες. Οι επόμενες εβδομάδες βρήκαν σχεδόν το σύνολο των Αθηναίων να ζει κυριολεκτικά μέσα στα αυτοκίνητα με ό,τι είχαν προλάβει να πάρουν μαζί τους, όπως μπουφάν, κουβέρτες κ.λπ., καθώς ο πανικός και ο φόβος τούς κράτησαν μακριά από τα σπίτια τους. Μια άλλη κοινωνική εικόνα διαμορφώθηκε με αλλαγές στα κοινωνικά ήθη, την καθημερινότητα και τον τρόπο ζωής. Αξιο αναφοράς, σχετικά με τις επιπτώσεις από τους σεισμούς του 1981 των Αλκυονίδων, είναι το γεγονός ότι οι περισσότεροι θάνατοι προκλήθηκαν από πανικό και φόβο. Από τους 20 θανάτους, μόνο τέσσερις οφείλονταν σε καταρρεύσεις κτιρίων. Οι υπόλοιποι 16 θάνατοι προκλήθηκαν από άγνοια αντίδρασης κατά τη διάρκεια του σεισμού, γεγονός που οδήγησε κάποιους είτε να πηδήσουν από μπαλκόνια ή να μην προστατευτούν σωστά, είτε έμμεσα να φοβηθούν σε τέτοιο βαθμό λόγω της άγνοιας αντίδρασης, με αποτέλεσμα να υποστούν ανακοπή καρδιάς. Από τότε έως σήμερα έχουν γίνει και συνεχίζουν να γίνονται τεράστια βήματα ως προς την ενημέρωση και εκπαίδευση του πληθυσμού για την αποφυγή τέτοιου είδους επιπτώσεων στους ανθρώπους. Δεν είναι τυχαίο ότι ένας από τους βασικούς ρόλους και αρμοδιότητες του Οργανισμού Αντισεισμικού Σχεδιασμού και Προστασίας (ΟΑΣΠ) είναι ο καθορισμός, η δημιουργία, ο συντονισμός και η παρακολούθηση του έργου της πληροφόρησης και εκπαίδευσης του πληθυσμού σε θέματα σχετικά με τον σεισμό. Αναλυτικότερα, σκοπός του ΟΑΣΠ, ο οποίος ιδρύθηκε δύο χρόνια μετά τη σεισμική ακολουθία των Αλκυονίδων και τέσσερα χρόνια μετά τον μεγάλο σεισμό στη Θεσσαλονίκη, είναι η επεξεργασία και ο σχεδιασμός της αντισεισμικής πολιτικής της χώρας στο πλαίσιο των κυβερνητικών κατευθύνσεων, καθώς και ο συντονισμός των ενεργειών δημόσιου και ιδιωτικού δυναμικού για την εφαρμογή της πολιτικής αυτής. Πιο συγκεκριμένα, στον σκοπό αυτό περιλαμβάνονται: • Η ευθύνη για τη σύνταξη των αντισεισμικών κανονισμών των κατασκευών και η παροχή των στοιχείων που χρειάζονται για τον οικιστικό – πολεοδομικό – χωροταξικό – αντισεισμικό σχεδιασμό. • Ο προγραμματισμός, ο συντονισμός και η ενίσχυση για την εγκατάσταση στη χώρα δικτύου σεισμογράφων, επιταχυνσιογράφων ή άλλων επιστημονικών οργάνων και η σύνταξη γεωλογικών και άλλων χαρτών ή μικροζωνικών μελετών, η ανάλυση του σεισμικού κινδύνου και των συνοδών γεωδυναμικών φαινομένων, η εκτίμηση της τρωτότητας και ο υπολογισμός της σεισμικής διακινδύνευσης. • Ο καθορισμός, ο συντονισμός και η παρακολούθηση του έργου της πληροφόρησης και εκπαίδευσης του πληθυσμού σε θέματα σχετικά με τον σεισμό, η εισήγηση σχετικών εκπαιδευτικών προγραμμάτων στην πρωτοβάθμια και δευτεροβάθμια εκπαίδευση και η ενίσχυση σχετικών προγραμμάτων στα ανώτατα εκπαιδευτικά ιδρύματα σε προπτυχιακό και μεταπτυχιακό επίπεδο. Ενας από τους βασικούς ρόλους του ΟΑΣΠ είναι ο καθορισμός της πληροφόρησης και εκπαίδευσης του πληθυσμού σε θέματα σχετικά με τον σεισμό. • Η προώθηση των σχέσεων της χώρας με τους σχετικούς διεθνείς οργανισμούς, η αντιπροσώπευσή της στους οργανισμούς αυτούς, η παροχή της επιστημονικής γνώσης σε ξένες χώρες που πλήττονται από τους σεισμούς και η αξιοποίηση παρόμοιας βοήθειας. • Ο σχεδιασμός και η ενδεχόμενη χρηματοδότηση, μερική ή ολική, προγραμμάτων εφαρμοσμένης έρευνας. • Μετά τη συγχώνευση με το ΙΤΣΑΚ, πρόσθετοι σκοποί του ΟΑΣΠ είναι η εφαρμοσμένη έρευνα στους τομείς της τεχνικής σεισμολογίας και των αντισεισμικών κατασκευών και η ανάπτυξη τεχνολογίας για την ελαχιστοποίηση των συνεπειών των σεισμών. Η αντισεισμική θωράκιση της χώρας 40 χρόνια μετά την ίδρυση του ΟΑΣΠ βρίσκεται σε υψηλό επίπεδο αντίστοιχο με αυτό χωρών όπως η Ιαπωνία, η Νέα Ζηλανδία, οι ΗΠΑ, ενώ οι κάθε είδους επιπτώσεις από αντίστοιχες σεισμικές φορτίσεις στην Ελλάδα είναι σημαντικά μικρότερες από ό,τι στις χώρες που προαναφέρθηκαν. Ιδιαίτερα, ο υποχρεωτικός προσεισμικός πρωτοβάθμιος έλεγχος σε όλα τα δημόσια κτίρια της χώρας που πρόσφατα θεσμοθετήθηκε, συμβάλλει αποφασιστικά στην περαιτέρω αντισεισμική θωράκισή της και στη μείωση των επιπτώσεων, ενώ με το πρόγραμμα «Αιγίς», για την Πολιτική Προστασία, θα ενισχυθούν ακόμα περισσότερο τα δίκτυα παρακολούθησης της σεισμικότητας αλλά και η εκπαίδευση τόσο σε ειδικές ομάδες όσο και στον γενικό πληθυσμό, καθοριστική για την αντιμετώπιση του σεισμικού κινδύνου. Ο κ. Ευθύμης Λέκκας είναι καθηγητής Δυναμικής, Τεκτονικής, Εφαρμοσμένης Γεωλογίας και Διαχείρισης Φυσικών Καταστροφών, διευθυντής ΠΜΣ «Στρατηγικές διαχείρισης καταστροφών και κρίσεων» και πρόεδρος του Οργανισμού Αντισεισμικού Σχεδιασμού και Προστασίας. Επιμέλεια: Ευάνθης Χατζηβασιλείου ",True
newsbomb.gr,https://www.kathimerini.gr/society/562546618/kerkyra-apagoreysi-kykloforias-ti-deytera-se-perioches-ypsilis-epikindynotitas-gia-pyrkagia/,,Κέρκυρα: Απαγόρευση κυκλοφορίας τη Δευτέρα σε περιοχές υψηλής επικινδυνότητας για πυρκαγιά,2023-07-30T21:00:31+03:00,Newsroom,"Στη ΒΑ Κέρκυρα, επιχειρούν καθημερινά εναέρια μέσα αλλά και πεζοπόρα τμήματα της Πυροσβεστικής Με ανακοίνωση του αντιπεριφερειάρχης Κέρκυρας Κ. Ζορμπάς γνωστοποίησε την επιβολή του μέτρου της απαγόρευση διέλευσης, παραμονής και κυκλοφορίας, σε συγκεκριμένες περιοχές της Κέρκυρας λόγω του πολύ υψηλού κινδύνου πυρκαγιάς στο νησί, κατηγορία 4, σύμφωνα με τον Χάρτη της Γενικής Γραμματείας, για αύριο Δευτέρα 31 Ιουλίου από τις 08:00 μέχρι την ανατολή του ήλιου της Τρίτης 1η Αυγούστου. Σύμφωνα με ανακοίνωση που εξέδωσε ο Αντιπεριφερειάρχης Κέρκυρας Κ. Ζορμπάς το μέτρο της απαγόρευσης θα ισχύσει για τις ακόλουθες περιοχές: (α) Κεδροδάσος Ίσσου (Αμμοθίνες Κορισσίων), Δάσος Αγίου Ματθαίου, Αρκουδίλας και Περιοχή Θεοφύλακτος της Τοπικής Κοινότητας Παυλιάνας Δήμου Νότιας Κέρκυρας. (β) Μον Ρεπό, Νήσος Λαζαρέτο, Νήσος Βίδος, Νήσος Ποντικονήσι, Κομπίτσι, Άγιοι Δέκα, Σταυρός και περιοχή Άγιος Παντελεήμων της Τοπικής Κοινότητας Κάτω Γαρούνα Δήμου Κεντρικής Κέρκυρας & Διαποντίων Νήσων. (γ) Πόρτο Τιμόνι Δήμου Βόρειας Κέρκυρας. (δ) Ερημίτη, Νήσοι Παναγία, Άγιος Νικόλαος και Αντίπαξοι Δήμου Παξών Η ανακοίνωση κοινοποιήθηκε στις αρμόδιες υπηρεσίες. Στο μεταξύ στη ΒΑ Κέρκυρα, επιχειρούν καθημερινά εναέρια μέσα αλλά και πεζοπόρα τμήματα της Πυροσβεστικής, καθώς υπάρχουν μικροεστίες και αναζωπυρώσεις σε δύσβατες περιοχές του νησιού. Πηγή: ΑΠΕ – ΜΠΕ ",False
newsbomb.gr,https://www.kathimerini.gr/society/562544758/o-chartis-toy-pyrinoy-ioylioy/,,Ο «χάρτης» του πύρινου Ιουλίου,2023-07-30T21:00:00+03:00,Ρέιμοντ Ζονγκ / The New York Times,"«Πρόγευση για το μέλλον» χαρακτήρισε τις υψηλές θερμοκρασίες ο γεν. γραμματέας του Παγκόσμιου Μετεωρολογικού Οργανισμού Συνεχείς εβδομάδες καύσωνα στη Βόρεια Αμερική, στην Ευρώπη, στην Ασία και αλλού προλείαναν το έδαφος για να αναδειχθεί ο φετινός Ιούλιος ο θερμότερος μήνας που έχει καταγραφεί ποτέ. Η εκτίμηση προέρχεται από την ευρωπαϊκή υπηρεσία επιθεώρησης του κλίματος και αποτελεί ένα ακόμη ρεκόρ σε αυτήν την πρωτόγνωρη χρονιά όσον αφορά τις παγκόσμιες θερμοκρασίες. Τον περασμένο μήνα ο πλανήτης βίωσε τον θερμότερο Ιούνιο από όταν άρχισαν να τηρούνται αρχεία, το 1850. Και οι πιθανότητες μεγαλώνουν ότι το 2023 θα καταλήξει να αντικαταστήσει το 2016 ως η θερμότερη χρονιά. «Τα ακραία καιρικά φαινόμενα που επηρέασαν εκατομμύρια ανθρώπους τον Ιούλιο είναι δυστυχώς η σκληρή πραγματικότητα της κλιματικής αλλαγής και αποτελούν μια πρόγευση για το μέλλον», λέει ο γενικός γραμματέας του Παγκόσμιου Μετεωρολογικού Οργανισμού (WMO), Πέτερι Τάαλας, σε ανακοίνωσή του. «Η ανάγκη για μείωση των εκπομπών ρύπων είναι πιο επείγουσα από ποτέ». Ο κόσμος έχει εισέλθει σε μια πολυετή περίοδο ακραίας ζέστης, κατά την οποία οι συνέπειες των συνεχιζόμενων εκπομπών αερίων που παγιδεύουν τη θερμότητα ενισχύονται από το φαινόμενο Ελ Νίνιο που σχετίζεται με θερμότερες συνθήκες σε πολλές περιοχές. Ακόμη κι έτσι όμως, όταν η μέση θερμοκρασία του πλανήτη καταρρίπτει τα ρεκόρ με τόσο μεγάλη διαφορά σε σχέση με άλλες χρονιές, όπως συμβαίνει από τις αρχές Ιουνίου, εγείρονται ερωτήματα μήπως το κλίμα διαμορφώνεται και από άλλους παράγοντες, εξηγεί η Κάρεν Α. Μακίνον, επιστήμονας του κλίματος και στατιστικολόγος στο Πανεπιστήμιο της Καλιφόρνιας με έδρα το Λος Αντζελες. Αυτά τα στοιχεία είναι λιγότερο γνωστά και κατανοητά από την υπερθέρμανση και το Ελ Νίνιο. «Αναμένουμε ότι το ρεκόρ θα καταρριφθεί με τόσο μεγάλη διαφορά, με δεδομένους αυτούς τους δύο παράγοντες; Ή όχι; Υπάρχει κάποιος άλλος παράγοντας που βλέπουμε να παίζει ρόλο;». Πολλά μέρη του κόσμου εξακολουθούν να «ψήνονται», καθώς ο Ιούλιος μετράει τις τελευταίες του ημέρες. Στις ΗΠΑ ένας επικίνδυνος καύσωνας επικρατεί από την Πέμπτη στα βορειοανατολικά και στον κεντρικό Ατλαντικό, ενώ οι υψηλές θερμοκρασίες προκαλούσαν ανησυχίες στα νοτιοδυτικά και στις κεντρικές ΗΠΑ. Μεγάλα τμήματα της Βόρειας Αφρικής, της Νοτιοανατολικής Ευρώπης και της Τουρκίας δοκιμάζονταν από τη ζέστη. Πυρκαγιές, που επιτείνονταν από την ξηρασία και τις υψηλές θερμοκρασίες, σάρωσαν τον Καναδά και τη Μεσόγειο. «Τα ακραία φαινόμενα που επηρέασαν εκατομμύρια ανθρώπους είναι η σκληρή πραγματικότητα της κλιματικής αλλαγής», ανέφερε ο Πέτερι Τάαλας. Μελετητές που ανέλυσαν τους τιμωρητικούς καύσωνες του Ιουλίου στις νοτιοδυτικές ΗΠΑ, στο βόρειο Μεξικό και στη Νότια Ευρώπη δήλωσαν αυτήν την εβδομάδα ότι αυτές οι θερμοκρασίες που παρατηρήθηκαν στις συγκεκριμένες περιοχές επί αρκετές ημέρες θα ήταν αδύνατο να σημειωθούν χωρίς τη συνέργεια της κλιματικής αλλαγής, απότοκου της ανθρώπινης δραστηριότητας. Παρ’ όλα αυτά οι επιστήμονες θα χρειαστεί να προβούν σε περαιτέρω έρευνες για να καταλάβουν την ανησυχητική έκταση στην οποία η επιφάνεια του πλανήτη ήταν κατά μέσον όρο ζεστότερη απ’ ό,τι συνήθως αυτό το καλοκαίρι, επισημαίνει η Εμιλι Μπέκερ, ειδική στο ζήτημα της κλιματικής αλλαγής στο Πανεπιστήμιο του Μαϊάμι. Οι εκπομπές από τα ορυκτά καύσιμα που προκαλούν τη συσσώρευση θερμότητας κοντά στην επιφάνεια της Γης παίζουν αναμφισβήτητα ρόλο. Από τη Βιομηχανική Επανάσταση, οι άνθρωποι έχουν απελευθερώσει 1,6 τρισ. τόνους διοξειδίου του άνθρακα στην ατμόσφαιρα. Αυτό έχει οδηγήσει στην αύξηση της θερμοκρασίας του πλανήτη κατά 1,2 βαθμούς Κελσίου σε σχέση με το δεύτερο μισό του 19ου αιώνα. Αλλά ο τρόπος με τον οποίο αυτή η πρόσθετη θερμότητα διανέμεται σε όλο τον πλανήτη διαμορφώνεται ακόμη από ένα σύνθετο μείγμα παραγόντων. Γι’ αυτό ο εντοπισμός των στοιχείων που βρίσκονται πίσω από τους φετινούς καύσωνες θα χρειαστεί κάποιο χρόνο, αναφέρει η δρ Μπέκερ. «Θα χρειαστεί αρκετή έρευνα για να ερμηνεύσουμε τι συμβαίνει και αν θα δούμε το ίδιο φαινόμενο του χρόνου ή σε δέκα χρόνια από τώρα». Ενας παράγοντας που δεν έχει αποδειχθεί ιδιαίτερα σημαντικός μέχρι στιγμής αυτό το καλοκαίρι, τουλάχιστον στη Βόρεια Αμερική, είναι το Ελ Νίνιο. Το κυκλικό φαινόμενο εμφανίζεται όταν η επιφάνεια του κεντρικού τροπικού Ειρηνικού ωκεανού είναι θερμότερη απ’ ό,τι συνήθως. Η άφιξή του, που φέτος σημειώθηκε στα τέλη της άνοιξης, προκαλεί μια σειρά από αλλαγές στη συμπεριφορά των ανέμων και τις βροχοπτώσεις σε όλο τον κόσμο. Ομως οι άμεσες συνέπειές του είναι αισθητές στον τροπικό και στον απώτερο δυτικό Ειρηνικό ωκεανό, σε χώρες όπως η Ινδονησία. Ο καλοκαιρινός καύσωνας θα μπορούσε ακόμη να επηρεάσει τον τρόπο που θα εξελιχθεί το Ελ Νίνιο αργότερα φέτος και το 2024. Μεγάλα τμήματα των ωκεανών του πλανήτη ήταν θερμότερα από τον μέσο όρο. Αν αυτό συνεχιστεί το φθινόπωρο και τον χειμώνα, θα μπορούσε να οδηγήσει σε ισχυρότερες καταιγίδες με μεγαλύτερες βροχοπτώσεις σε περιοχές στις οποίες καταγράφονται τέτοια φαινόμενα. Οσον αφορά τους παράγοντες πέραν της υπερθέρμανσης που θα μπορούσαν να επιδεινώσουν τους καύσωνες, οι επιστήμονες εξετάζουν δυνάμει αλλαγές στους αεροχειμάρρους, τα ποτάμια αέρα που επηρεάζουν τα μετεωρολογικά συστήματα στον πλανήτη. Στο βόρειο ημισφαίριο, η διαφορά της θερμοκρασίας μεταξύ Αρκτικής και Ισημερινού διατηρεί σε κίνηση τον υποτροπικό αεροχείμαρρο. Καθώς οι άνθρωποι θερμαίνουν τον πλανήτη, οι διαφορές αυτές στη θερμοκρασία μικραίνουν, εξέλιξη που θα μπορούσε να οδηγήσει στην αποδυνάμωση του αεροχειμάρρου και στη χρονική παράταση των κυμάτων καύσωνα. «Μέχρι στιγμής, πάντως, οι αποδείξεις είναι ατελείς», λέει ο Τιμ Γούλινγκς, καθηγητής Κλιματικής Αλλαγής στο Πανεπιστήμιο της Οξφόρδης. «Δεν είναι σαφές ότι ο αεροχείμαρρος έχει αποδυναμωθεί». Σε έρευνα που δημοσιεύθηκε τον Απρίλιο, ο δρ Γούλινγκς και τέσσερις άλλοι επιστήμονες κατέληξαν στο συμπέρασμα ότι η υπερθέρμανση μετακίνησε τους αεροχειμάρρους, σε αμφότερα τα ημισφαίρια, προς τους πόλους τις τελευταίες δεκαετίες. Απαιτείται περαιτέρω έρευνα για να ερμηνευθεί αυτή η μετακίνηση. Αν όμως συνεχιστεί, θα μπορούσαν υποτροπικές περιοχές να γίνουν πιο επιρρεπείς σε καύσωνες και ξηρασία. ",False
newsbomb.gr,https://www.kathimerini.gr/society/562546612/agkistri-nekri-20chroni-poy-prosekroyse-se-vracho-odigontas-podilato/,,Αγκίστρι: Νεκρή 20χρονη που προσέκρουσε σε βράχο οδηγώντας ποδήλατο,2023-07-30T20:35:02+03:00,Newsroom,"Το τραγικό συμβάν συνέβη το μεσημέρι του Σαββάτου, όταν μετά την πρόσκρουση η άτυχη νεαρή εξετράπη της πορείας της με το ηλεκτρικό ποδήλατο, με αποτέλεσμα να χάσει τη ζωή της Μία 20χρονη, όπως όλα δείχνουν, έχασε τη ζωή της στο Αγκίστρι, όταν το ηλεκτρικό ποδήλατο στο οποίο επέβαινε προσέκρουσε σε βράχο. Το τραγικό συμβάν, όπως μεταδίδει η ΕΡΤ, συνέβη το μεσημέρι του Σαββάτου, όταν μετά την πρόσκρουση η άτυχη νεαρή εξετράπη της πορείας της, με αποτέλεσμα να χάσει τη ζωή της. ",False
newsbomb.gr,https://www.kathimerini.gr/society/562546606/fotia-tora-ston-varnava-attikis-kinitopoiithikan-epigeia-kai-enaeria-mesa/,,Υπό μερικό έλεγχο η φωτιά στον Βαρνάβα Αττικής,2023-07-30T20:11:13+03:00,Newsroom,"Ολα ξεκίνησαν όταν όχημα τζιπ πήρε φωτιά, η οποία επεκτάθηκε στην πλαγιά Υπό μερικό έλεγχο έχει τεθεί η πυρκαγιά ξέσπασε σε χαμηλή βλάστηση στο Βαρνάβα Αττικής το απόγευμα της Κυριακής. #Πυρκαγιά σε χαμηλή βλάστηση στο Βαρνάβα Αττικής. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) July 30, 2023 Σύμφωνα με την ΕΡΤ, όλα ξεκίνησαν όταν όχημα τζιπ πήρε φωτιά, η οποία επεκτάθηκε στην πλαγιά. Ο οδηγός του οχήματος είναι καλά, ενώ η φωτιά έχει τεθεί υπό έλεγχο.  Σύμφωνα με την Πυροσβεστική, για την κατάσβεση της πυρκαγιάς κινητοποιήθηκαν επίγειες και εναέριες δυνάμεις. Στο σημείο επιχειρούν 43 πυροσβέστες με 1 ομάδα πεζοπόρου τμήματος, 12 οχήματα ενώ από αέρος επιχείρησαν 3 ελικόπτερα και 2 αεροσκάφη. Συνδρομή παρείχαν εθελοντές πυροσβέστες και υδροφόρες ΟΤΑ. Σημειώνεται ότι υπό μερικό έλεγχο έχουν τεθεί και οι πυρκαγιές που ξέσπασαν νωρίτερα σε Πλάτανο Ηλείας και Στράτο Αγρινίου καθώς και στην Αγία Μαρίνα Ευβοίας. ",False
newsbomb.gr,https://www.kathimerini.gr/society/562546555/aimatiri-epithesi-se-39chrono-ston-agio-panteleimona/,,Αιματηρή επίθεση σε 39χρονο στον Αγιο Παντελεήμονα,2023-07-30T17:40:30+03:00,Newsroom,"Σύμφωνα με την ΕΛ.ΑΣ., άγνωστος δράστης επιτέθηκε με αιχμηρό αντικείμενο σε έναν 39χρονο από το Αφγανιστάν τραυματίζοντάς τον σοβαρά Αιματηρό επεισόδιο με θύμα έναν αλλοδαπό σημειώθηκε το βράδυ του Σαββάτου στην περιοχή του Αγίου Παντελεήμονα στο κέντρο της Αθήνας. Σύμφωνα με την ΕΛ.ΑΣ., περίπου στις 23:50 χθες, στη συμβολή των οδών Παιωνίου και Αλκαμένους, κάτω από αδιευκρίνιστες μέχρι στιγμής συνθήκες, άγνωστος δράστης επιτέθηκε με αιχμηρό αντικείμενο σε έναν 39χρονο από το Αφγανιστάν τραυματίζοντάς τον σοβαρά. Το θύμα μεταφέρθηκε στο Νοσοκομείο Αττικόν, όπου νοσηλεύεται σε κρίσιμη κατάσταση. Πηγή: ΑΠΕ-ΜΠΕ   ",False
newsbomb.gr,https://www.kathimerini.gr/society/562546537/agrinio-fotia-tora-se-dasiki-ektasi-stin-periochi-stratos/,,Αγρίνιο: Φωτιά τώρα σε δασική έκταση στην περιοχή Στράτος,2023-07-30T16:44:53+03:00,Newsroom,"Σύμφωνα με την πυροσβεστική, η φωτιά δεν απειλεί κατοικημένες περιοχές Επίγειες και εναέριες πυροσβεστικές δυνάμεις επιχειρούν στην περιοχή Στράτος του Δήμου Αγρινίου, στην Αιτωλοακαρνανία, προκειμένου να θέσουν υπό έλεγχο τη φωτιά που καίει δασική έκταση. #Πυρκαγιά σε δασική έκταση στην περιοχή Στράτος Αγρινίου. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) July 30, 2023  Συγκεκριμένα, στην περιοχή επιχειρούν 25 πυροσβέστες με μία ομάδα πεζοπόρου τμήματος και εννέα οχήματα, ενώ από αέρος πραγματοποιούν ρίψεις νερού δύο πυροσβεστικά αεροπλάνα. Σύμφωνα με την πυροσβεστική, η φωτιά δεν απειλεί κατοικημένες περιοχές. Με πληροφορίες από ΑΠΕ – ΜΠΕ ",False
newsbomb.gr,https://www.kathimerini.gr/society/562546426/evros-syllipsi-diakiniti-paratypon-metanaston/,,Εβρος: Σύλληψη διακινητή παράτυπων μεταναστών,2023-07-30T12:40:00+03:00,Newsroom,"Αλλοδαπός συνελήφθη από το Τμήμα Συνοριακής Φύλαξης Τυχερού για προώθηση μη νόμιμων μεταναστών Αλλοδαπός διακινητής συνελήφθη το Σάββατο σε επαρχιακή οδό του Εβρου από αστυνομικούς του Τμήματος Συνοριακής Φύλαξης Τυχερού της Διεύθυνσης Αστυνομίας Αλεξανδρούπολης. Ο διακινητής φέρεται να προωθούσε στο εσωτερικό της χώρας μη νόμιμους μετανάστες. Αστυνομικοί συνέλαβαν τον δράστη όταν τον εντόπισαν να οδηγεί ΙΧΕ αυτοκίνητο και να μεταφέρει παράνομα στο εσωτερικό της χώρας 10 μη νόμιμους μετανάστες. Ο δράστης αρχικά δεν συμμορφώθηκε σε σήμα στάσης των αστυνομικών και ανέπτυξε ταχύτητα, οδηγώντας επικίνδυνα, ενώ στη συνέχεια το όχημα εξετράπη της πορείας του και ακινητοποιήθηκε, χωρίς να υπάρξει κάποιος τραυματισμός. Ο ίδιος επιχείρησε να διαφύγει πεζός, χωρίς να τα καταφέρει, αντιστεκόμενος κατά τη σύλληψή του. Το όχημα δηλώθηκε ότι εκλάπη την 13η Ιουλίου σε αστυνομική υπηρεσία της Αττικής, ενώ έφερε πλαστές πινακίδες κυκλοφορίας. Κατασχέθηκαν το παραπάνω όχημα, ζεύγος πλαστών πινακίδων κυκλοφορίας και ένα κινητό τηλέφωνο. Ο συλληφθείς θα οδηγηθεί στον εισαγγελέα Πρωτοδικών Αλεξανδρούπολης, ενώ την προανάκριση ενεργεί το Τμήμα Συνοριακής Φύλαξης Τυχερού. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562538896/ptosi-canadair-stin-karysto-i-pio-epikindyni-aeroporiki-epicheirisi-se-kairo-eirinis/,,Πτώση Canadair στην Κάρυστο: Η πιο επικίνδυνη αεροπορική επιχείρηση σε καιρό ειρήνης,2023-07-30T12:07:01+03:00,Σταύρος Ιωαννίδης,"Οι πιλότοι στην αεροπυρόσβεση έρχονται αντιμέτωποι με τους καπνούς, τις αναταράξεις και τα απότομα ρεύματα, που μπορούν να θέσουν το αεροπλάνο εκτός πορείας «Η αεροπυρόσβεση είναι πόλεμος, με τα στοιχεία της φύσης και με το ίδιο το αεροπλάνο. Το εναέριο μέσο που σώζει ζωές μπορεί να στερήσει τη δική μας, αλλά αυτό είναι το καθήκον μας, αυτή είναι η δουλειά μας. Και θα συνεχίσουμε να την κάνουμε». Με αυτόν τον τρόπο περιέγραφε στην «Κ» την αποστολή του ένας από τους αεροπόρους των πυροσβεστικών αεροσκαφών Canadair λίγες ώρες πριν από τη συντριβή του CL-215 με σειριακό αριθμό «005» και κωδικό κλήσης «Silver-1» στον Πλατανιστό Ευβοίας.  Οσοι γνωρίζουν, λένε ότι οι πτήσεις αεροπυρόσβεσης έχουν τον μεγαλύτερο βαθμό επικινδυνότητας από όλες τις αεροπορικές επιχειρήσεις σε καιρό ειρήνης. Οι χειριστές των Canadair ανήκουν στην «ελίτ» των αεροπόρων και εκτελούν την αποστολή τους με αυτοθυσία, επαγγελματισμό και αυταπάρνηση. Ο φόρος αίματος που έχει πληρώσει η Πολεμική Αεροπορία στον «πόλεμο» με τα πύρινα μέτωπα είναι βαρύς. Η χθεσινή απώλεια του 34χρονου κυβερνήτη του CL-215 σμηναγού (Ι) Χρήστου Μουλά και του 27χρονου συγκυβερνήτη ανθυποσμηναγού (Ι) Περικλή Στεφανίδη έρχεται να προστεθεί σε έναν μακρύ κατάλογο πεσόντων αεροπόρων εν ώρα καθήκοντος. Μεγάλη είναι και η λίστα των συμβάντων στα οποία εμπλέκονται τα Canadair, με το πρώτο να σημειώνεται τον Μάιο του 1977 στα Ισθμια Κορινθίας.  Τραγική ειρωνεία, λίγες ώρες πριν από τον χαμό των δύο αεροπόρων στον Πλατανιστό Ευβοίας, είχε τελεστεί τρισάγιο στη μνήμη των δύο αεροπόρων που σκοτώθηκαν στις 23 Ιουλίου 2007 λίγα χιλιόμετρα μακριά, στα Στύρα Ευβοίας. Η Ελλάδα διαθέτει έναν από τους μεγαλύτερους στόλους πυροσβεστικών αεροσκαφών παγκοσμίως, με τρεις βασικούς τύπους, τα Canadair, τα PZL (Mielec) και τα Air Tractor. Μέχρι το μεσημέρι της Τρίτης, ο αεροπορικός στόλος αριθμούσε 18 Canadair. Εντεκα CL-215 που ανήκουν στην 355 Μοίρα Τακτικών Μεταφορών με έδρα την 112 Πτέρυγα Μάχης της Ελευσίνας και επτά πιο σύγχρονα CL-415 της 383 Μοίρας Ειδικών Επιχειρήσεων και Αεροπυρόσβεσης που έχει την έδρα της στην 113 Πτέρυγα Μάχης της Θεσσαλονίκης.  Το μοιραίο «Silver 1» ήταν ένα από τα παλαιότερης γενιάς CL-215. Τα αεροπλάνα αυτά αγοράστηκαν το 1975 αλλά η σχεδίασή τους πηγαίνει πίσω στη δεκαετία του 1960. Οι εμβολοφόροι κινητήρες του μάλιστα κατασκευάστηκαν πριν από τον Β΄ Παγκόσμιο Πόλεμο και παρόλο που έχουν ανακατασκευαστεί θεωρούνται πλέον τεχνολογικά παρωχημένοι. Είναι χαρακτηριστικό ότι σε συνθήκες υψηλών θερμοκρασιών (38 βαθμοί Κελσίου και άνω) τα CL-215 δεν μπορούν να εκκινήσουν και αυτός είναι ένας από τους λόγους που κατά την αντιπυρική περίοδο μεταφέρονται στα νησιά όπου η θερμοκρασία αέρα είναι ελαφρώς χαμηλότερη. Η Ελλάδα είναι μία από τις μόλις έξι χώρες του κόσμου που διαθέτουν και το νεότερο CL-415, μαζί με τον Καναδά, την Κροατία, τη Γαλλία, την Ιταλία και την Ισπανία. Το πρώτο CL-415 παρελήφθη από την Πολεμική Αεροπορία το 1999. Ο πρωθυπουργός Κυριάκος Μητσοτάκης επισκέφθηκε πρόσφατα την 112 Πτέρυγα Μάχης της Ελευσίνας όπου βρίσκεται η βάση των Canadair CL-215 και αναφέρθηκε στην ανάγκη ανανέωσης του στόλου ο οποίος συμπληρώνει φέτος 48 χρόνια υπηρεσίας και συνεχούς προσφοράς με τα διακριτικά της Πολεμικής Αεροπορίας.  Ο σχεδιασμός προβλέπει τη μελλοντική απόκτηση οκτώ DHC-515, όταν βεβαίως δημιουργηθεί γραμμή παραγωγής και την αναβάθμιση των επτά CL-415 με συστήματα που θα χρησιμοποιούν και τα νεότερης γενιάς πυροσβεστικά αεροσκάφη.  «Ολοι οι παράγοντες είναι επιβαρυντικοί, λειτουργούν εις βάρος του πληρώματος και του αεροσκάφους». Με αυτά τα λόγια μού εξηγούσε ο χειριστής ενός CL-215 τον υψηλό βαθμό δυσκολίας μιας πτήσης αεροπυρόσβεσης. Ως λάτρης της αεροπορικής ιδέας και παρακινούμενος από την περιέργεια του ρεπόρτερ, ανυπομονούσα να πετάξω με ένα πυροσβεστικό Canadair. Ωστόσο, λίγη ώρα μετά την απογείωση από την 113 Π.Μ. κατάλαβα τι εννοούσε ο κυβερνήτης του αεροσκάφους όταν μου έλεγε πως δεν πρόκειται για «βόλτα». Το καλοκαίρι, οι αναταράξεις είναι έντονες εξαιτίας των θερμών ανοδικών ρευμάτων. Πάνω από τη φωτιά όμως είναι τρομακτικές, μου εξηγεί καθώς πραγματοποιεί μια προσομοίωση ρίψης. Η βουτιά του αεροπλάνου σού κολλάει το στομάχι στην πλάτη.  Η προσομοίωση ήταν μια αρκετά τρομακτική εμπειρία αλλά δεν φτάνει καθόλου κοντά στις πραγματικές συνθήκες που αντιμετωπίζουν οι πιλότοι όταν επιχειρούν στα πύρινα μέτωπα. Ο πυκνός καπνός κρύβει το έδαφος και τις κορυφές των λόφων. Η θερμοκρασία της πυρκαγιάς περνάει στην καμπίνα του αεροπλάνου κάνοντας την κατάσταση ανυπόφορη, ειδικά αν πρόκειται για CL-215 που δεν διαθέτει σύστημα κλιματισμού. Οι αναταράξεις και τα απότομα ρεύματα μπορούν να θέσουν το αεροπλάνο εκτός πορείας. Επιπλέον, η πίεση και το στρες καθώς οι χειριστές γνωρίζουν ότι στο έδαφος κινδυνεύουν ζωές. Δεν θέλουν να τους αποκαλούμε ήρωες. Αλλά είναι.  ",False
newsbomb.gr,https://www.kathimerini.gr/society/562546420/fotia-me-amesi-katasvesi-ston-varnava-attikis/,,Φωτιά με άμεση κατάσβεση στον Βαρνάβα Αττικής,2023-07-30T11:52:22+03:00,Newsroom,"Στο σημείο όπου ξέσπασε η πυρκαγιά επιχείρησαν 21 πυροσβέστες με επτά οχήματα Φωτιά ξέσπασε σε υπαίθριο χώρο στην περιοχή του Βαρνάβα, στη βορειοανατολική Αττική, σύμφωνα με πληροφορίες που μετέδωσε η ΕΡΤ, με τοπικά μέσα να αναφέρουν ότι η άμεση επέμβαση της Πυροσβεστικής ήταν καταλυτική. Η φωτιά φέρεται να ξέσπασε κοντά στο μοναστήρι του Αξιον Εστί. Κατά τις πρώτες πληροφορίες, η φωτιά ξέσπασε σε ξερά χόρτα επί της οδού Αγίου Γεωργίου. Στο σημείο όπου ξέσπασε η πυρκαγιά επιχείρησαν 21 πυροσβέστες με επτά οχήματα. Κάηκαν μόνο περί τα τρία στρέμματα. Η έγκαιρη επέμβαση των δυνάμεων της Πυροσβεστικής οδήγησε στη γρήγορη κατάσβεση της πυρκαγιάς, σύμφωνα με την τοπική ιστοσελίδα Marathon Press, αλλά πυροσβέστες παραμένουν στο σημείο. Πηγή: ΕΡΤ, Marathon Press ",False
newsbomb.gr,https://www.kathimerini.gr/society/562546375/ileia-poly-kali-eikona-paroysiazoyn-oi-treis-foties-syllipsi-enos-ypoptoy/,,Ηλεία: Πολύ καλή εικόνα παρουσιάζουν οι τρεις φωτιές – Σύλληψη ενός υπόπτου,2023-07-30T10:07:48+03:00,Newsroom,"Σημαντική η βελτίωση στα πύρινα μέτωπα της Περιφερειακής Ενότητας Πολύ καλή εικόνα παρουσιάζουν σήμερα Κυριακή, σύμφωνα με την Πυροσβεστική, οι τρεις φωτιές που εκδηλώθηκαν το Σάββατο το μεσημέρι στις περιοχές Παλαιοβαρβάσαινα και Σαλμώνη του Δήμου Πύργου, καθώς και στην περιοχή Φαναράς του Δήμου Αρχαίας Ολυμπίας. Σύμφωνα πάντα με την Πυροσβεστική Υπηρεσία, και στις τρεις περιοχές επιχειρούν επίγειες δυνάμεις προκειμένου να ελέγξουν πλήρως τις φωτιές και να αντιμετωπίσουν άμεσα, αν χρειαστεί, πιθανές αναζωπυρώσεις, ενώ δεν έχει απαιτηθεί η συνδρομή εναέριων μέσων. Στο μεταξύ, ένας άνδρας συνελήφθη στην Ηλεία κατηγορούμενος για απόπειρα εμπρησμού. Ειδικότερα, σύμφωνα με την Πυροσβεστική, ανακριτικοί υπάλληλοι της Υπηρεσίας στον Πύργο συνέλαβαν, στο πλαίσιο της αυτόφωρης διαδικασίας, έναν άνδρα ως υπαίτιο απόπειρας εμπρησμού από πρόθεση σε ποώδη βλάστηση στην επαρχιακή οδό Ξηροκάμπου – Πεύκες. Μετά τη σύλληψη του άνδρα οι ανακριτικοί υπάλληλοι ενημέρωσαν την εισαγγελία του Πύργου. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562546366/oasa-nees-psifiakes-kameres-gia-paravaseis-se-leoforeiolorides-poy-topothetoyntai/,,ΟΑΣΑ: Νέες ψηφιακές κάμερες για παραβάσεις σε λεωφορειολωρίδες – Πού τοποθετούνται,2023-07-30T09:56:45+03:00,Newsroom,"Τα «ραβασάκια» θα αποστέλλονται στο σπίτι προς πληρωμή Δώδεκα σύγχρονες ψηφιακές κάμερες αναμένεται να τοποθετηθούν το επόμενο διάστημα σε κεντρικά σημεία της Αθήνας για να βάλουν τάξη στις λεωφορειολωρίδες καταγράφοντας τις παραβάσεις οδηγών. Οι εν λόγω κάμερες, εκτός της καταγραφής της παράβασης, θα μπορούν να εντοπίζουν και την υπέρβαση του ορίου ταχύτητας, με την κλήση να αποστέλλεται στα σπίτια των παραβατών. Στο μέτρο αυτό οδήγησε το έντονο κυκλοφοριακό πρόβλημα που επικρατεί στην πρωτεύουσα, στοχεύοντας στην αποτελεσματική διαχείριση της κυκλοφορίας, στην αναβάθμιση των υπηρεσιών των Μέσων Μαζικής Μεταφοράς και, κατά συνέπεια στη βελτίωση της ποιότητας ζωής των πολιτών. Ο ΟΑΣΑ βρίσκεται σε διαδικασία προμήθειας 12 νέων ψηφιακών καμερών παραβάσεων σε Αποκλειστικές Λωρίδες Λεωφορείων, που θα συνοδεύονται και από ισάριθμους θαλάμους υποδοχής, σε συνέχεια της υπογραφής σχετικής σύμβασης με εξειδικευμένη εταιρεία του χώρου. Η εκτιμώμενη αξία της σύμβασης ανέρχεται στο ποσό των 366.200 ευρώ (πλέον ΦΠΑ). Για τη λειτουργία του συστήματος θα εγκατασταθούν δύο σταθμοί εργασίας σε αντίστοιχες Διευθύνσεις της Τροχαίας, όπου θα γίνεται η επεξεργασία, η έκδοση και η αποστολή των βεβαιώσεων παραβάσεων σε Αποκλειστικές Λωρίδες Λεωφορείων. Η βεβαίωση και η καταγραφή των παραβάσεων θα γίνεται με ραντάρ και ταυτόχρονη φωτογράφιση των οχημάτων. Οι 12 θέσεις στις οποίες θα τοποθετηθούν οι νέες ψηφιακές κάμερες επιλέχθηκαν σε συνεργασία με την Τροχαία, λόγω του ιδιαίτερου ενδιαφέροντος που παρουσιάζουν, δεδομένου ότι βρίσκονται σε κεντρικές λεωφόρους. Σε όλες τις θέσεις υπάρχουν εγκατεστημένες προειδοποιητικές πινακίδες. Συγκεκριμένα, οι νέες κάμερες πρόκειται να εγκατασταθούν ως εξής:    Λεωφόρος Βασιλίσσης Σοφίας: 5 κάμερες    Λεωφόρος Κηφισίας: 1 κάμερα    Λεωφόρος Μεσογείων: 3 κάμερες    Λεωφόρος Αλεξάνδρας: 3 κάμερες Ο ΟΑΣΑ θα παραδίδει στις Διευθύνσεις της Τροχαίας, ανά τακτά χρονικά διαστήματα, κρυπτογραφημένο υλικό που θα λαμβάνεται από τις νέες ψηφιακές κάμερες έτσι ώστε τα αρμόδια όργανα να βεβαιώνουν και να αποστέλλουν τις παραβάσεις. Το σύστημα ελέγχου ταχύτητας (ραντάρ – φωτογραφικής κάμερας) θα λειτουργεί επί 24ώρου βάσεως, τοποθετημένο σε στύλο-καμπίνα (θάλαμο) και θα ελέγχει την ταχύτητα όλων των διερχόμενων οχημάτων. Το όχημα που παραβιάζει την ΑΛΛ θα καταγράφεται και θα αποτυπώνεται στη φωτογραφία. Επίσης, στη φωτογραφία θα εμφανίζεται:    – ταχύτητα κίνησης,    – το σημείο/λωρίδα της παράβασης,    – η κατεύθυνση,    – η ημερομηνία,    – η ώρα, καθώς και κάθε στοιχείο που κρίνεται απαραίτητο για την τεκμηρίωση της παράβασης. Η παράβαση θα καταγράφεται σε φωτογραφία μέσω ειδικής έγχρωμης ψηφιακής φωτογραφικής μηχανής, ενώ θα υπάρχει η δυνατότητα διαχωρισμού επιβατικών (Ι.Χ.) και φορτηγών. Σύμφωνα με τους ιθύνοντες του ΟΑΣΑ, η χωροθέτηση Αποκλειστικών Λωρίδων Λεωφορείων (ΑΛΛ) είναι ένα μέτρο που συμβάλλει στην καλύτερη και γρηγορότερη μετακίνηση του επιβατικού κοινού. Τα τελευταία χρόνια ο ΟΑΣΑ, λαμβάνοντας υπόψη τη διεθνή εμπειρία και τις μέχρι σήμερα θετικές συνέπειες από τη λειτουργία των ΑΛΛ, ανέπτυξε ένα συνεκτικό δίκτυο Αποκλειστικών Λωρίδων Κυκλοφορίας ΜΜΜ, μήκους 50 περίπου χλμ. Ωστόσο, όμως, η ελλιπής αστυνόμευσή του στις περιόδους κανονικής κυκλοφορίας οδήγησε στην καθημερινή παραβίασή τους, κυρίως από Ι.Χ.  Τα οφέλη από τη λειτουργία των ΑΛΛ είναι:    * Αύξηση της ταχύτητας των ΜΜΜ σε 23 χλμ./ώρα.    * Βελτίωση της ποιότητας μεταφοράς των ΜΜΜ, με αποτέλεσμα να είναι περισσότερο ελκυστικά για το επιβατικό κοινό.    * Αύξηση της επιβατικής κίνησης των ΜΜΜ και μείωση της χρήσης των Ι.Χ. οχημάτων.    * Μείωση της κατανάλωσης καυσίμων για τα ΜΜΜ.    * Βελτίωση των περιβαλλοντικών συνθηκών.   Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562546336/kairos-poy-anamenetai-i-megalyteri-anodos-tis-thermokrasias/,,Καιρός: Πού αναμένεται η μεγαλύτερη άνοδος της θερμοκρασίας,2023-07-30T08:16:14+03:00,Newsroom,"Μέχρι τους 38 βαθμούς θα σκαρφαλώσει το θερμόμετρο στα ανατολικά ηπειρωτικά Χωρίς ιδιαίτερες εξάρσεις προβλέπεται ο καιρός στην Ελλάδα την Κυριακή, καθώς θα είναι γενικά αίθριος, και μόνο στα ηπειρωτικά ορεινά αναμένονται πρόσκαιρες νεφώσεις τις μεσημβρινές και απογευματινές ώρες, με πιθανότητα να σημειωθούν τοπικοί όμβροι στα ορεινά της Μακεδονίας. Οι άνεμοι θα πνέουν από βόρειες διευθύνσεις 3 με 5, στο Αιγαίο τοπικά 6 και στα νοτιοανατολικά πρόσκαιρα έως 7 μποφόρ. Η θερμοκρασία δεν θα σημειώσει αξιόλογη μεταβολή και θα φτάσει στα βόρεια και στη νησιωτική χώρα τους 32 με 35 βαθμούς και στα υπόλοιπα ηπειρωτικά τους 36 με 38 βαθμούς Κελσίου. Συγκεκριμένα, στη Μακεδονία και τη Θράκη προβλέπεται γενικά αίθριος καιρός, με λίγες πρόσκαιρες νεφώσεις τις μεσημβρινές και απογευματινές ώρες στα ορεινά, οπότε είναι πιθανό να εκδηλωθούν τοπικοί όμβροι στα ορεινά της Μακεδονίας. Οι άνεμοι θα παραμείνουν μεταβλητοί 3 με 4 μποφόρ και η θερμοκρασία θα κυμανθεί από 18 έως 35 βαθμούς Κελσίου. Στη Δυτική Μακεδονία η ελάχιστη θα είναι 3 με 5 βαθμούς χαμηλότερη. Στα Νησιά του Ιονίου, στην Ηπειρο, τη Δυτική Στερεά και τη Δυτική Πελοπόννησο ο καιρός θα είναι γενικά αίθριος, με λίγες πρόσκαιρες νεφώσεις τις μεσημβρινές και απογευματινές ώρες στα ηπειρωτικά ορεινά. Οι άνεμοι θα πνέουν δυτικοί βορειοδυτικοί 3 με 5 μποφόρ και η θερμοκρασία θα κυμαίνεται από 20 έως 35 με 37 βαθμούς Κελσίου. Στην Ηπειρο η ελάχιστη θα είναι 3 με 4 βαθμούς χαμηλότερη. Σε Θεσσαλία, Ανατολική Στερεά και Ανατολική Πελοπόννησο ο καιρός θα είναι γενικά αίθριος, με λίγες πρόσκαιρες νεφώσεις τις μεσημβρινές και απογευματινές ώρες στα ορεινά. Οι άνεμοι θα είναι μεταβλητοί 3 με 4 μποφόρ και στα ανατολικά βορειοανατολικοί έως 5 μποφόρ και η θερμοκρασία από 21 έως 38 βαθμούς Κελσίου. Στις Κυκλάδες και στην Κρήτη ο καιρός θα είναι αίθριος με βόρειους βορειοδυτικούς ανέμους 3 με 5 και στα ανατολικά τοπικά 6 μποφόρ και η θερμοκρασία από 24 έως 32 και στη νότια Κρήτη έως 35 βαθμούς Κελσίου. Για τα Νησιά του Ανατολικού Αιγαίου και τα Δωδεκάνησα προβλέπεται αίθριος καιρός με ανέμους βόρειους βορειοδυτικούς 4 με 6 και στα νότια τοπικά 7 μποφόρ. Η θερμοκρασία θα κυμανθεί από 23 έως 35 βαθμούς Κελσίου. Ειδικά για την Εύβοια προβλέπεται γενικά αίθριος, άνεμοι βορειοανατολικοί 3 με 5 μποφόρ και θερμοκρασία από 23 έως 34 βαθμούς Κελσίου. Για την Αττική η Εθνική Μετεωρολογική Υπηρεσία προβλέπει γενικά αίθριο καιρό, βόρειους βορειοανατολικούς ανέμους 3 με 4 και στα ανατολικά τοπικά 5 μποφόρ και θερμοκρασία από 24 έως 36 βαθμούς Κελσίου, αλλά στα παραθαλάσσια η μέγιστη θα είναι 2 βαθμούς χαμηλότερη. Τέλος, στη Θεσσαλονίκη ο καιρός θα είναι γενικά αίθριος με λίγες νεφώσεις τις μεσημβρινές και απογευματινές ώρες, οι άνεμοι μεταβλητοί ασθενείς και η θερμοκρασία από 21 έως 33 βαθμούς Κελσίου. ",False
newsbomb.gr,https://www.kathimerini.gr/society/562543987/nea-agchialos-ta-apoka-dia-tis-megalis-fotias/,,Νέα Αγχίαλος: Τα αποκαΐδια της μεγάλης φωτιάς,2023-07-30T07:30:44+03:00,Γιάννης Σουλιώτης,"«Κάναμε το καλύτερο δυνατό», δήλωσαν ο υπουργός Πολιτικής Προστασίας και ο αρχηγός της Πυροσβεστικής για όσα εκτυλίχθηκαν στα μεγάλα πύρινα μέτωπα Στα ακραία καιρικά φαινόμενα απέδωσαν στη συνέντευξη Τύπου της Παρασκευής οι ηγεσίες του υπουργείου Πολιτικής Προστασίας και της Πυροσβεστικής την εξέλιξη των πυρκαγιών που έχουν μέχρι σήμερα μετατρέψει σε στάχτη 400.000 στρέμματα. Για όσα εκτυλίχθηκαν το προηγούμενο διάστημα σε Νέα Αγχίαλο, Ρόδο, Κέρκυρα, Κάρυστο και Αττική ο αρμόδιος υπουργός Βασίλης Κικίλιας και ο αρχηγός της Πυροσβεστικής Γιώργος Πουρναράς δήλωσαν από κοινού ότι «κάναμε το καλύτερο δυνατό», αποφεύγοντας να αναφερθούν σε πιθανά επιχειρησιακά λάθη. Για τις εκρήξεις σε αποθήκη πυρομαχικών ως αποτέλεσμα της φωτιάς στην περιοχή της Νέας Αγχιάλου έδειξαν ως υπαιτίους τα στελέχη της Πολεμικής Αεροπορίας, παραπέμποντας τους δημοσιογράφους στις χθεσινές ανακοινώσεις του υπουργού Εθνικής Αμυνας Νίκου Δένδια. «Η πυρκαγιά στη Μαγνησία ήταν επιθετική και πολύ δύσκολα αντιμετωπίσιμη», δήλωσε ο κ. Πουρναράς και πρόσθεσε ότι την Τετάρτη που ξέσπασε η φωτιά στο χωριό Αερινό και κατέληξε στη Νέα Αγχίαλο στον νομό Μαγνησίας εκδηλώθηκαν συνολικά 9 πυρκαγιές. Απαντώντας στις ερωτήσεις των δημοσιογράφων ο αρχηγός της Πυροσβεστικής διευκρίνισε ότι στην περιοχή της αποθήκης υπήρχαν πυροσβεστικές δυνάμεις που όμως δεν μπόρεσαν να ανακόψουν την πυρκαγιά λόγω της ταχείας εξάπλωσής της. «Εφυγαν καθώς προείχε η ασφάλειά τους. Δεν είναι η ώρα απόδοσης ευθυνών», πρόσθεσε. «Το καλύτερο δυνατό», δήλωσαν οι κ. Κικίλιας και Πουρναράς ότι έπραξαν και στην πυρκαγιά της Ρόδου που μόλις την Παρασκευή –11 ημέρες μετά την εκδήλωσή της– παρουσίασε καλύτερη εικόνα. «Εκδηλώθηκε στις 7.15 το απόγευμα σε δύσβατο ορεινό σημείο. Τα εναέρια μέσα δεν πρόλαβαν να πραγματοποιήσουν ούτε μια ρίψη νερού», σχολίασε ο υπουργός Πολιτικής Προστασίας. Συμπλήρωσε ότι άμεση προτεραιότητα ήταν η προστασία της ανθρώπινης ζωής και επανέλαβε ότι η επιχείρηση απομάκρυνσης χιλιάδων τουριστών από το μέτωπο στέφθηκε με επιτυχία. Ο αρχηγός της Πυροσβεστικής πρόσθεσε ότι καθοριστικές για την εξέλιξη της φωτιάς ήταν οι εναλλαγές στη φορά των ανέμων και περιέγραψε ότι οι σπίθες διήνυσαν αντιπυρικές ζώνες 500 μέτρων δημιουργώντας αυτό που στην ορολογία της Πυροσβεστικής περιγράφεται ως κηλίδωση. Στη μορφολογία του εδάφους και το δύσβατο της περιοχής όπου εκδηλώθηκε η πυρκαγιά απέδωσε η ηγεσία του υπουργείου Πολιτικής Προστασίας και της Πυροσβεστικής και την αδυναμία να ελεγχθεί έγκαιρα και η πυρκαγιά της Κέρκυρας. Ο κ. Κικίλιας αναφέρθηκε διεξοδικά στις πρωτοφανείς καιρικές συνθήκες που επικράτησαν στη χώρα το τελευταίο δεκαήμερο, λέγοντας ότι για πρώτη φορά από το 2003 όταν και ξεκίνησε να εκδίδεται στην Ελλάδα ο χάρτης κινδύνου πυρκαγιάς, ο δείκτης ήταν επί πέντε ημέρες στο 5, ήτοι ακραίος κίνδυνος πυρκαγιάς. «Πρόκειται για μια νέα συνθήκη», δήλωσε ο υπουργός Πολιτικής Προστασίας και συμπλήρωσε ότι σε δέκα ημέρες εκδηλώθηκαν πάνω από 600 πυρκαγιές, με τις δέκα από αυτές να αποδεικνύονται ιδιαίτερα καταστροφικές. Στην κλιματολογική κρίση αναφέρθηκε και ο ακαδημαϊκός Χρήστος Ζερεφός. Οπως είπε, λόγω του ήπιου χειμώνα «χάσαμε το μισό ύψος βροχής, κάτι που είχε ως αποτέλεσμα να μειωθεί η υγρασία του εδάφους». Με το φαινόμενο να είναι εντονότερο στις νοτιοανατολικές περιοχές της χώρας. Κατά τη διάρκεια του πρώτου απολογισμού έγινε τέλος αναφορά στις αιτίες εκδήλωσης πυρκαγιών, με τον κ. Κικίλια να επισημαίνει ότι οι περισσότερες ενάρξεις οφείλονται σε εμπρησμό. ",False
newsbomb.gr,https://www.kathimerini.gr/society/562546264/pyrkagies-sto-portokali-exi-perifereies-tin-kyriaki-se-geniki-epifylaki-i-pyrosvestiki/,,Καλύτερη η εικόνα στην Ηλεία – Πολύ υψηλός κίνδυνος πυρκαγιάς σε έξι Περιφέρειες την Κυριακή,2023-07-29T21:41:22+03:00,Newsroom,"Καλύτερη η εικόνα από τις πυρκαγιές στην Ηλεία, όπου οι περισσότερες εστίες οριοθετήθηκαν - Συνολικά 41 δασικές πυρκαγιές εκδηλώθηκαν το τελευταίο 24ωρο, όπως αναφέρει ανακοίνωση της Πυροσβεστικής Συνολικά 41 δασικές πυρκαγιές εκδηλώθηκαν το τελευταίο εικοσιτετράωρο, όπως αναφέρει ανακοίνωση της Πυροσβεστικής. Επιπλέον, για την Κυριακή 30/7 προβλέπεται πολύ υψηλός κίνδυνος πυρκαγιάς για έξι Περιφέρειες. 🚒 41 δασικές 🔥 πυρκαγιές εκδηλώθηκαν το τελευταίο 24ωρο🔗https://t.co/A2CZY0UqMC pic.twitter.com/3zVxtMv6EQ — Πυροσβεστικό Σώμα (@pyrosvestiki) July 29, 2023  Ειδικότερα, σύμφωνα με το Χάρτη Πρόβλεψης Κινδύνου Πυρκαγιάς που εκδίδει η Γενική Γραμματεία Πολιτικής Προστασίας του υπουργείου Κλιματικής Κρίσης & Πολιτικής Προστασίας (www.civilprotection.gr), για την Κυριακή 30 Ιουλίου 2023 προβλέπεται πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: – Περιφέρεια Αττικής – Περιφέρεια Στερεάς Ελλάδας (ΠΕ Βοιωτίας, ΠΕ Εύβοιας) – Περιφέρεια Πελοποννήσου (ΠΕ Κορινθίας, ΠΕ Αργολίδας) – Περιφέρεια Νοτίου Αιγαίου (ΠΕ Καρπάθου) – Περιφέρεια Βορείου Αιγαίου (ΠΕ Λέσβου, ΠΕ Χίου, ΠΕ Σάμου, ΠΕ Ικαρίας) – Περιφέρεια Κρήτης (ΠΕ Ρεθύμνου, ΠΕ Ηρακλείου, ΠΕ Λασιθίου) ⚠ Χάρτης Πρόβλεψης Κινδύνου 🔥 για 30/7: 🟠 Πολύ υψηλός κίνδυνος 4️⃣ σε: 📍 #Αττική📍 περιοχές #Εύβοιας & #Βοιωτίας📍 #Αργολίδα & περιοχές #Κορινθίας📍 #Ρέθυμνο #Ηράκλειο #Λασίθι📍#Κάρπαθο #Κάσο #Σάμο #Ικαρία #Χίο #Ψαρά & #Λέσβο 🟡 Υψηλός κίνδυνος 3️⃣ σε πολλές περιοχές ℹ️… pic.twitter.com/I248H57zIX — Πυροσβεστικό Σώμα (@pyrosvestiki) July 29, 2023  Σε γενική επιφυλακή παραμένει το προσωπικό των Πυροσβεστικών Υπηρεσιών ολόκληρης της Επικράτειας προκειμένου να αντιμετωπιστούν οι αυξημένες υπηρεσιακές απαιτήσεις που έχουν προκύψει λόγω του μεγάλου αριθμού πυρκαγιών και του πολύ υψηλού κινδύνου για πυρκαγιά. Συνεχίζονται οι περιπολίες εναέριας επιτήρησης, καθώς και περιπολίες από πυροσβεστικές, αστυνομικές, στρατιωτικές δυνάμεις και κλιμάκια της Δασικής Υπηρεσίας. Ταυτόχρονα, για τις ανωτέρω περιοχές εφαρμόζεται το Σχέδιο Δράσεων Πολιτικής Προστασίας για την αντιμετώπιση κινδύνων λόγω δασικών πυρκαγιών, σύμφωνα με το οποίο, μεταξύ άλλων, προβλέπεται η εφαρμογή του μέτρου της προληπτικής απαγόρευσης της κυκλοφορίας οχημάτων και της παραμονής εκδρομέων σε εθνικούς δρυμούς, δάση και «ευπαθείς» περιοχές. Τέλος, η Πυροσβεστική καλεί όλους τους πολίτες να είναι ιδιαίτερα προσεκτικοί και, σε περίπτωση πυρκαγιάς, για τη δική τους ασφάλεια να ακολουθούν τις υποδείξεις των αρμόδιων αρχών. Επιπλέον, σύμφωνα με το Πυροσβεστικό Σώμα, οι περισσότερες πυρκαγιές του Σαββάτου αντιμετωπίστηκαν άμεσα, στο αρχικό τους στάδιο, ενώ γρήγορα ελέγχθηκαν και οι πυρκαγιές που εκδηλώθηκαν το πρωί του Σαββάτου σε χαμηλή βλάστηση στην περιοχή Μελίσσια Ασπροπύργου, καθώς και σε αγροτοδασική έκταση στο Γλυκορρίζι Μεσσηνίας. Βελτιωμένη εικόνα παρουσιάζουν οι πυρκαγιές που εκδηλώθηκαν στις περιοχές Παλαιοβαρβάσαινα και Σαλμώνη του Δήμου Πύργου, καθώς και στην περιοχή του Φαναρά του Δήμου Αρχαίας Ολυμπίας. Οπως τονίζει η Πυροσβεστική, η επιχείρηση κατάσβεσης των πυρκαγιών που εκδηλώθηκαν σε αγροτοδασικές εκτάσεις στις παραπάνω περιοχές ήταν σε εξέλιξη το βράδυ του Σαββάτου, με βελτιωμένη εικόνα. Με εντολή του αρχηγού του Πυροσβεστικού Σώματος, αντιστράτηγου Γεωργίου Πουρναρά, κλιμάκιο της Διεύθυνσης Αντιμετώπισης Εγκλημάτων Εμπρησμού (ΔΑΕΕ) μεταβαίνει στην περιοχή για την έρευνα των αιτιών των ανωτέρω πυρκαγιών. Σύμφωνα με την ΕΡΤ, οι υπόνοιες για εμπρησμό στην Ηλεία εντείνονται καθώς η φωτιά εκδηλώθηκε ταυτόχρονα σε τρία μέτωπα. Η επέμβαση των πυροσβεστικών δυνάμεων από ξηρά και αέρα απέτρεψε τα χειρότερα κοντά στην Αρχαία Ολυμπία, με το πρωτόκολλο πυρασφάλειας του αρχαιολογικού χώρου να ενεργοποιείται προληπτικά. Σημειώνεται επίσης ότι ένας 65χρονος ημεδαπός, ο οποίος φέρεται να είναι ψυχικά ασταθής, προσήχθη στο Πυροσβεστικό Κλιμάκιο Αρχαίας Ολυμπίας, όπου και αναμένεται να ανακριθεί. Σύμφωνα με πληροφορίες, κάτοικος τον είχε δει να βάζει φωτιά σε μια χαρτοπετσέτα καθώς και σε ξερά χόρτα στη Μουριά Ολυμπίας. Υπογραμμίζεται ότι στο σημείο δεν υπήρχε έναρξη πυρκαγιάς, αλλά εξετάζεται αν σχετίζεται με τα 5 μέτωπα που ξέσπασαν σταδιακά σε Βαρβάσαινα, Παλαιοβαρβάσαινα, Καρούτες, Φαναρά και Σαλμώνη. Ακόμα, σύμφωνα με την Πυροσβεστική, η πυρκαγιά που εκδηλώθηκε σε αγροτοδασική έκταση στην περιοχή Μαψός Κορινθίας τις απογευματινές ώρες του Σαββάτου βρίσκεται σε ύφεση. Σύμφωνα με την ΕΡΤ, στο σημείο παρέμειναν 12 οχήματα της Πυροσβεστικής και 12 πυροσβέστες, καθώς και 2 βυτία. Αναφορικά με την πυρκαγιά που εκδηλώθηκε το βράδυ της Παρασκευής σε δύσβατη δασική περιοχή στο Τρίλοφο Καστοριάς, όπως τόνισε η Πυροσβεστική, η επιχείρηση κατάσβεσής της βρισκόταν σε εξέλιξη το βράδυ του Σαββάτου. Στο σημείο μετέβησαν 16 πυροσβέστες ως πεζοπόρο τμήμα, ενώ κατά τη διάρκεια της ημέρας επιχειρούσε και 1 Ε/Π. Επιπλέον, σε ύφεση βρίσκονται οι πυρκαγιές στη Ρόδο, την Κέρκυρα και τη Μαγνησία, ενώ παραμένουν ισχυρές επίγειες δυνάμεις και περιοδικά πραγματοποιούνται ρίψεις νερού από εναέρια μέσα, συμπεριλαμβανομένων 3 ελικοπτέρων από τις ΗΠΑ. Σημειώνεται ότι η Ουάσιγκτον έχει διαθέσει ήδη 4 ελικόπτερα Black-Hawk, ενώ αναμένονται και 3 ελικόπτερα Chinook. Τα κατά τόπους ανακριτικά γραφεία, αλλά και κλιμάκια της ΔΑΕΕ διερευνούν τα αίτια εκδήλωσης των πυρκαγιών. Με πληροφορίες από ΑΠΕ – ΜΠΕ ",False
newsbomb.gr,https://www.kathimerini.gr/society/562546255/katerini-ena-atomo-apanthrakomeno-meta-apo-fotia-se-aytokinito/,,Κατερίνη: Ενα άτομο απανθρακωμένο μετά από φωτιά σε αυτοκίνητο,2023-07-29T21:25:11+03:00,Newsroom,"Τραγωδία σημειώθηκε το μεσημέρι και στη Θεσσαλονίκη, όταν γυναίκα έπεσε στο κενό από μπαλκόνι του τρίτου ορόφου Τη ζωή τους με τραγικό τρόπο έχασαν σήμερα δύο άτομα, στην Κατερίνη και τη Θεσσαλονίκη. Αναλυτικότερα, γύρω στις 7 το απόγευμα, στην Κατερίνη, η Πυροσβεστική δέχτηκε κλήση για κατάσβεση πυρκαγιάς σε όχημα επί της οδού Φαρμάκη. Οταν όμως οι πυροσβέστες κατέφθασαν στο σημείο, η φωτιά είχε ήδη κατασβεστεί και εντός του οχήματος βρέθηκε απανθρακωμένο άτομο αγνώστων στοιχείων. Σύμφωνα με τα πρώτα στοιχεία, που όμως δεν επιβεβαιώνονται μέχρι στιγμής επισήμως, το αυτοκίνητο ήταν εν κινήσει την ώρα που ξέσπασε η φωτιά και το άτομο που οδηγούσε δεν πρόλαβε να εγκαταλείψει το όχημα, με αποτέλεσμα να χάσει τη ζωή του. Στο μεταξύ, τραγωδία σημειώθηκε το μεσημέρι του Σαββάτου και στη Θεσσαλονίκη, όταν, υπό αδιευκρίνιστες συνθήκες, γυναίκα έπεσε στο κενό από μπαλκόνι του τρίτου ορόφου, επί της οδού Πέτρου Συνδίκα. Στο σημείο έσπευσε ασθενοφόρο του ΕΚΑΒ και διαπιστώθηκε ο θάνατός της. Τα αίτια της πτώσης της άτυχης γυναίκας παραμένουν άγνωστα, αλλά – σύμφωνα με την αστυνομία – δεν διαφαίνονται ίχνη εγκληματικής ενέργειας. Πηγή: ΑΠΕ – ΜΠΕ ",False
newsbomb.gr,https://www.kathimerini.gr/society/562546237/poly-ypsilos-kindynos-pyrkagias-tin-kyriaki-se-exi-perifereies/,,Πολύ υψηλός κίνδυνος πυρκαγιάς την Κυριακή σε έξι περιφέρειες,2023-07-29T20:32:51+03:00,Newsroom,"Σε γενική επιφυλακή παραμένει το προσωπικό των Πυροσβεστικών Υπηρεσιών όλης της επικράτειας Σύμφωνα με τον Χάρτη Πρόβλεψης Κινδύνου Πυρκαγιάς που εκδίδει η γενική γραμματεία Πολιτικής Προστασίας του υπουργείου Κλιματικής Κρίσης & Πολιτικής Προστασίας (www.civilprotection.gr), για την Κυριακή 30 Ιουλίου 2023, προβλέπεται πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: * Περιφέρεια Αττικής * Περιφέρεια Στερεάς Ελλάδας (Π.Ε. Βοιωτίας, Π.Ε. Εύβοιας) * Περιφέρεια Πελοποννήσου (Π.Ε. Κορινθίας, Π.Ε. Αργολίδας) * Περιφέρεια Νοτίου Αιγαίου (Π.Ε. Καρπάθου) * Περιφέρεια Βορείου Αιγαίου (Π.Ε. Λέσβου, Π.Ε. Χίου, Π.Ε. Σάμου, Π.Ε. Ικαρίας) * Περιφέρεια Κρήτης (Π.Ε. Ρεθύμνου, Π.Ε. Ηρακλείου, Π.Ε. Λασιθίου) Σε γενική επιφυλακή παραμένει το προσωπικό των Πυροσβεστικών Υπηρεσιών όλης της επικράτειας, προκειμένου να αντιμετωπιστούν οι αυξημένες υπηρεσιακές απαιτήσεις που έχουν προκύψει λόγω του μεγάλου αριθμού πυρκαγιών καθώς και του πολύ υψηλού κινδύνου πυρκαγιάς. Συνεχίζονται οι περιπολίες εναέριας επιτήρησης, καθώς και περιπολίες από πυροσβεστικές, αστυνομικές και στρατιωτικές δυνάμεις και κλιμάκια της Δασικής Υπηρεσίας. Ταυτόχρονα, για τις ανωτέρω περιοχές εφαρμόζεται το Σχέδιο Δράσεων Πολιτικής Προστασίας για την αντιμετώπιση κινδύνων λόγω δασικών πυρκαγιών, σύμφωνα με το οποίο, μεταξύ άλλων, προβλέπεται η εφαρμογή του μέτρου της προληπτικής απαγόρευσης της κυκλοφορίας οχημάτων και παραμονής εκδρομέων σε εθνικούς δρυμούς, δάση και «ευπαθείς» περιοχές. Για περισσότερες πληροφορίες πατήστε εδώ. Τέλος, η Πυροσβεστική καλεί όλους τους πολίτες να είναι ιδιαίτερα προσεκτικοί και σε περίπτωση πυρκαγιάς, για τη δική τους ασφάλεια, να ακολουθούν τις υποδείξεις των αρμόδιων αρχών. ",False
newsbomb.gr,https://www.kathimerini.gr/society/562546231/pyrosvestiki-veltiomeni-i-eikona-se-ileia-oriothetithikan-oi-perissoteres-esties/,,Πυροσβεστική: Βελτιωμένη η εικόνα στην Ηλεία – Οριοθετήθηκαν οι περισσότερες εστίες,2023-07-29T20:18:00+03:00,Newsroom,"Συνολικά 41 δασικές πυρκαγιές εκδηλώθηκαν το τελευταίο εικοσιτετράωρο - Πολύ υψηλός κίνδυνος πυρκαγιάς την Κυριακή σε έξι περιφέρειες Συνολικά 41 δασικές πυρκαγιές εκδηλώθηκαν το τελευταίο εικοσιτετράωρο, όπως αναφέρει ανακοίνωση της Πυροσβεστικής. Σύμφωνα με το Πυροσβεστικό Σώμα, οι περισσότερες πυρκαγιές του Σαββάτου αντιμετωπίστηκαν άμεσα, στο αρχικό τους στάδιο, ενώ γρήγορα ελέγχθηκαν και οι πυρκαγιές που εκδηλώθηκαν σήμερα το πρωί σε χαμηλή βλάστηση στην περιοχή Μελίσσια Ασπροπύργου, καθώς και σε αγροτοδασική έκταση στο Γλυκορρίζι Μεσσηνίας. Βελτιωμένη εικόνα παρουσιάζουν οι πυρκαγιές που εκδηλώθηκαν στις περιοχές Παλαιοβαρβάσαινα και Σαλμώνη του Δήμου Πύργου, καθώς και στην περιοχή του Φαναρά του Δήμου Αρχαίας Ολυμπίας. Οπως τονίζει η Πυροσβεστική, η επιχείρηση κατάσβεσης των πυρκαγιών που εκδηλώθηκαν σε αγροτοδασικές εκτάσεις στις παραπάνω περιοχές είναι σε εξέλιξη, με βελτιωμένη εικόνα. Στα συμβάντα της Ηλείας επιχειρούν 114 πυροσβέστες με 33 οχήματα, 6 ομάδες πεζοπόρων τμημάτων, συμπεριλαμβανομένων 14 πυροσβεστών από τη Μάλτα, 7 Α/Φ και 2 Ε/Π, ενώ στις 2 το μεσημέρι εκδόθηκε μήνυμα μέσω του 112 για απομάκρυνση των κατοίκων από τις περιοχές Παλαιοβαρβάσαινα, Καρούτες, Στρέφι και Σμίλα προς Αρχαία Ολυμπία.  Με εντολή του αρχηγού του Πυροσβεστικού Σώματος, αντιστράτηγου Γεώργιου Πουρναρά, κλιμάκιο της Διεύθυνσης Αντιμετώπισης Εγκλημάτων Εμπρησμού (ΔΑΕΕ) μεταβαίνει στην περιοχή για την έρευνα των αιτιών των ανωτέρω πυρκαγιών. Ακόμα, σύμφωνα με την Πυροσβεστική, η πυρκαγιά που εκδηλώθηκε σε αγροτοδασική έκταση στην περιοχή Μαψός Κορινθίας τις απογευματινές ώρες σήμερα, έχει οριοθετηθεί. Επιχειρούν 49 πυροσβέστες με 2 ομάδες πεζοπόρων τμημάτων, 18 οχήματα, 2 Α/Φ, συμπεριλαμβανομένου 1 Α/Φ από την Κροατία, και 1 Ε/Π. Αναφορικά με την πυρκαγιά που εκδηλώθηκε χθες το βράδυ σε δύσβατη δασική περιοχή στο Τρίλοφο Καστοριάς, όπως τονίζει η Πυροσβεστική, η επιχείρηση κατάσβεσής της είναι σε εξέλιξη. Επιχειρούν 16 πυροσβέστες ως πεζοπόρο τμήμα, ενώ κατά τη διάρκεια της ημέρας επιχειρούσε και 1 Ε/Π. Σε ύφεση βρίσκονται οι πυρκαγιές στη Ρόδο, την Κέρκυρα και τη Μαγνησία, ενώ παραμένουν ισχυρές επίγειες δυνάμεις και περιοδικά πραγματοποιούνται ρίψεις νερού από τα εναέρια μέσα, συμπεριλαμβανομένων 3 ελικοπτέρων από τις ΗΠΑ. Σημειώνεται ότι η Ουάσιγκτον έχει διαθέσει ήδη 4 ελικόπτερα Black-Hawk, ενώ αναμένονται και 3 ελικόπτερα Chinook. Τα κατά τόπους ανακριτικά γραφεία, καθώς και κλιμάκια της ΔΑΕΕ διερευνούν τα αίτια εκδήλωσης των πυρκαγιών. Σύμφωνα με το Χάρτη Πρόβλεψης Κινδύνου Πυρκαγιάς που εκδίδει η Γενική Γραμματεία Πολιτικής Προστασίας του υπουργείου Κλιματικής Κρίσης & Πολιτικής Προστασίας (www.civilprotection.gr), για αύριο, Κυριακή, 30 Ιουλίου 2023, προβλέπεται πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: – Περιφέρεια Αττικής – Περιφέρεια Στερεάς Ελλάδας (ΠΕ Βοιωτίας, ΠΕ Εύβοιας) – Περιφέρεια Πελοποννήσου (ΠΕ Κορινθίας, ΠΕ Αργολίδας) – Περιφέρεια Νοτίου Αιγαίου (ΠΕ Καρπάθου) – Περιφέρεια Βορείου Αιγαίου (ΠΕ Λέσβου, ΠΕ Χίου, ΠΕ Σάμου, ΠΕ Ικαρίας) – Περιφέρεια Κρήτης (ΠΕ Ρεθύμνου, ΠΕ Ηρακλείου, ΠΕ Λασιθίου) Σε γενική επιφυλακή παραμένει το προσωπικό των Πυροσβεστικών Υπηρεσιών όλης της Επικράτειας προκειμένου να αντιμετωπιστούν οι αυξημένες υπηρεσιακές απαιτήσεις που έχουν προκύψει λόγω του μεγάλου αριθμού πυρκαγιών, καθώς και του πολύ υψηλού κινδύνου πυρκαγιάς. Συνεχίζονται οι περιπολίες εναέριας επιτήρησης, καθώς και περιπολίες από πυροσβεστικές, αστυνομικές, στρατιωτικές δυνάμεις και κλιμάκια της Δασικής Υπηρεσίας. Ταυτόχρονα, για τις ανωτέρω περιοχές εφαρμόζεται το Σχέδιο Δράσεων Πολιτικής Προστασίας για την αντιμετώπιση κινδύνων λόγω δασικών πυρκαγιών, σύμφωνα με το οποίο, μεταξύ άλλων, προβλέπεται, η εφαρμογή του μέτρου της προληπτικής απαγόρευσης της κυκλοφορίας οχημάτων και της παραμονής εκδρομέων σε εθνικούς δρυμούς, δάση και «ευπαθείς» περιοχές. Για περισσότερες πληροφορίες πατήστε εδώ. Τέλος, η Πυροσβεστική καλεί όλους τους πολίτες να είναι ιδιαίτερα προσεκτικοί και, σε περίπτωση πυρκαγιάς, για τη δική τους ασφάλεια να ακολουθούν τις υποδείξεις των αρμόδιων αρχών. Με πληροφορίες από ΑΠΕ – ΜΠΕ ",False
newsbomb.gr,https://www.kathimerini.gr/society/562546156/ileia-prosagogi-ypoptoy-gia-apopeira-emprismoy/,,Ηλεία: Προσαγωγή υπόπτου για απόπειρα εμπρησμού,2023-07-29T17:33:12+03:00,Newsroom,"Οι πρώτες πληροφορίες περιγράφουν τον προσαχθέντα ως άτομο που αντιμετωπίζει ψυχολογικά προβλήματα Ημεδαπός, 65 χρόνων, ψυχικά ασταθής, έχει προσαχθεί στο Πυροσβεστικό Κλιμάκιο Αρχαίας Ολυμπίας, όπου και αναμένεται να ανακριθεί. Κάτοικος, σύμφωνα με πληροφορίες, τον είχε δει να βάζει φωτιά σε μια χαρτοπετσέτα, καθώς και να βάζει φωτιές σε ξερά χόρτα στη Μουριά Ολυμπίας.  Υπογραμμίζεται ότι στο σημείο δεν υπήρχε έναρξη πυρκαγιάς, αλλά εξετάζεται αν σχετίζεται με τα 5 μέτωπα που ξέσπασαν σταδιακά σε Βαρβάσαινα, Παλαιοβαρβάσαινα, Καρούτες, Φαναρά και Σαλμώνη.   ",False
newsbomb.gr,https://www.kathimerini.gr/society/562546141/asfalistikes-dieykolynseis-gia-toys-pligentes-apo-tis-pyrkagies/,,Ασφαλιστικές διευκολύνσεις για τους πληγέντες από τις πυρκαγιές,2023-07-29T17:06:06+03:00,Newsroom,"Υπεγράφη Υπουργική Απόφαση και περιλαμβάνει δέσμη μέτρων - Ποιους και τι αφορά Εξαιτίας των συνθηκών έκτακτης ανάγκης που έχουν διαμορφωθεί σε περιοχές της χώρας λόγω των πυρκαγιών και με σκοπό τη διευκόλυνση πολιτών και επιχειρήσεων στην εκπλήρωση των ασφαλιστικών υποχρεώσεών τους και την αξιοποίηση ευνοϊκών ρυθμίσεων, υπεγράφη Υπουργική Απόφαση από τον υφυπουργό Εργασίας και Κοινωνικής Ασφάλισης Πάνο Τσακλόγλου.  Η ΥΑ περιλαμβάνει δέσμη μέτρων για τους πολίτες και τις επιχειρήσεις που επλήγησαν κατά τις πρόσφατες καταστροφικές πυρκαγιές, όπως η αναστολή καταβολής ασφαλιστικών εισφορών και μέτρα διευκόλυνσης αποπληρωμής ασφαλιστικών υποχρεώσεων προς τον e-ΕΦΚΑ. Η πρωτοβουλία αυτή έρχεται σε συνέχεια της χορήγησης του έκτακτου επιδόματος των 534 ευρώ για 3 μήνες στους εργαζομένους που διέκοψαν την εργασία τους, αν οι τουριστικές επιχειρήσεις στις οποίες εργάζονται υπέστησαν μερική ή ολική καταστροφή και βρίσκεται σε πλήρη εναρμόνιση με την απόφαση του Υπουργείου Οικονομικών και της ΑΑΔΕ για παράταση προθεσμιών φορολογικών υποχρεώσεων για τους πληγέντες από πυρκαγιές. Η Υπουργική Απόφαση αφορά τις επιχειρήσεις που υπέστησαν ζημίες σε περιοχές της χώρας που επλήγησαν από τις πυρκαγιές και συγκεκριμένα για όλες τις επιχειρήσεις που βρίσκονται:  Στις Δημοτικές Κοινότητες Πύλης και Στεφάνης της Δημοτικής Ενότητας Δερβενοχωρίων του Δήμου Τανάγρας της Περιφερειακής Ενότητας Βοιωτίας της Περιφέρειας Στερεάς Ελλάδας,  στη Δημοτική Ενότητα Μαγούλας του Δήμου Ελευσίνας της Περιφερειακής Ενότητας Δυτικής Αττικής της Περιφέρειας Αττικής,  στη Δημοτική Κοινότητα Μάνδρας,  στις Δημοτικές Κοινότητες Λουτρακίου-Περαχώρας και Ισθμίας της Δημοτικής Ενότητας Λουτρακίου – Περαχώρας και της Δημοτικής Κοινότητας Αγίων Θεοδώρων της Δημοτικής Ενότητας Αγίων Θεοδώρων του Δήμου Λουτρακίου-Περαχώρας-Αγίων Θεοδώρων,  στις Δημοτικές Ενότητες Καμείρου, Ατταβύρου, Λινδίων, Ρόδου, Καλλιθέας, Ιαλυσού, Πεταλούδων, Αφάντου, Αρχαγγέλου του Δήμου Ρόδου,  στον Δήμο Μεγαρέων, στη Δημοτική Κοινότητα Πλατανιστού της Δημοτικής Ενότητας Καρύστου και στη Δημοτική Κοινότητα Κομίτου της Δημοτικής Ενότητας Καφηρέα του Δήμου Καρύστου. Για τις επιχειρήσεις, εργοδότες και ασφαλισμένους που διατηρούν επαγγελματική εγκατάσταση ή ασκούν δραστηριότητα στις ανωτέρω πληγείσες περιοχές, ανεξαρτήτως υλικών ζημιών προβλέπεται ότι:  Κεφαλαιοποιούνται οι καθυστερούμενες ασφαλιστικές εισφορές, περιόδου απασχόλησης μέχρι 31 Ιουλίου 2023 και δεν επιβαρύνονται με πρόσθετα τέλη, τόκους, προσαυξήσεις και λοιπές επιβαρύνσεις.  Αναστέλλεται η καταβολή για τις τρέχουσες ασφαλιστικές εισφορές για 6 μήνες, αρχής γενομένης από την 1η Αυγούστου 2023 και δεν επιβαρύνονται κατά το διάστημα αυτό με πρόσθετα τέλη, τόκους, προσαυξήσεις και λοιπές επιβαρύνσεις μέχρι την 31η Ιανουαρίου 2024.  Ρυθμίζονται και δοσοποιούνται όλες οι ανωτέρω οφειλές, κεφαλαιοποιημένες και τρέχουσες, σε 12 ώς 24 ισόποσες μηνιαίες δόσεις και η καταβολή τους ξεκινά από Φεβρουάριο 2024 με εξόφληση ώς και Φεβρουάριο 2026. Ο υπουργός Εργασίας και Κοινωνικών Ασφαλίσεων Αδωνις Γεωργιάδης δήλωσε: «Στην δύσκολη αυτή κατάσταση που βιώνουμε σε όλη τη χώρα, αποτελεί καθήκον του υπουργείου Εργασίας να λάβει κάθε πιθανό μέτρο που θα παράσχει στήριξη και ανακούφιση σε επιχειρήσεις και εργαζομένους που επλήγησαν από τις πυρκαγιές. Η κυβέρνηση δεν θα αφήσει κανέναν μόνο του στη δύσκολη αυτή στιγμή». Ο υφυπουργός Εργασίας και Κοινωνικών Ασφαλίσεων Πάνος Τσακλόγλου δήλωσε: «Αποτελεί υποχρέωση της πολιτείας να συνδράμει τους πληγέντες από τις πυρκαγιές. Το υπουργείο Εργασίας και Κοινωνικής Ασφάλισης λαμβάνει έκτακτα μέτρα για να σταθεί δίπλα στις επιχειρήσεις και τους εργαζομένους που χτυπήθηκαν από τις μεγάλες πυρκαγιές προκειμένου να τους διευκολύνει στη διαχείριση της επόμενης μέρας». Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562543954/i-athina-os-hotspot-tis-klimatikis-krisis/,,Η Αθήνα ως hotspot της κλιματικής κρίσης,2023-07-29T16:43:11+03:00,Δημήτρης Ρηγόπουλος,"Διεθνής συνάντηση μελέτησε πρακτικές προσαρμογής των κατοίκων σε ένα πρωτοφανές κλιματικό περιβάλλον Σαν να ήταν συνεννοημένοι με κάποια… υπερφυσική δύναμη, οι αρχιτέκτονες Χάρης Μπίσκος και Θανάσης Μάνης επέλεξαν ως κεντρικό θεματικό άξονα για το φετινό DOMa Summer School τον καύσωνα στην πόλη. Κι έπεσαν πάνω στον πιο θερμό καταγεγραμμένο Ιούλιο όλων των εποχών στην Αθήνα. Από αυτή την άποψη, πιο βιωματικό εργαστήριο δεν θα πρέπει να έχει υπάρξει στην ιστορία των εργαστηρίων διεθνώς: έντεκα φοιτητές Αρχιτεκτονικής από την Ελλάδα και το εξωτερικό δούλεψαν τις δύο πρώτες καυτές εβδομάδες του Ιουλίου μαζί με την αναγνωρισμένη αρχιτέκτονα Τζορτζίν Θίοντορ πάνω στη μελέτη καθημερινών πρακτικών προσαρμογής στην ακραία ζέστη της πόλης. Ως περιοχή παρέμβασης επιλέχθηκε μια γειτονιά του αθηναϊκού κέντρου σημαντικά εκτεθειμένη σε συνθήκες καύσωνα, το Μεταξουργείο, με τελικό στόχο να διερευνηθεί η δυνατότητα δημιουργίας ενός προσωρινού σταθμού δροσισμού στην πλατεία Αυδή· όπως κι έγινε. Το DOMa Summer School 2023 εξερεύνησε κρίσιμες προκλήσεις της πραγματικής ζωής, όπως η κλιματική κρίση και το φαινόμενο της αστικής υπερθέρμανσης. Αλλά πώς είναι να βιώνεις το ίδιο σου το θέμα σε συνθήκες ακραίας ζέστης; «Αυτό τους βοήθησε να σκεφτούν πολύ διαφορετικά σε σχέση με την κλασική ακαδημαϊκή σχεδιαστική πρακτική, που προϋποθέτει μια απόσταση από το αντικείμενο του σχεδιασμού», μου εξηγεί ο Χάρης Μπίσκος, ο ένας από τους δύο επιμελητές του DOMa Summer School 2023. «Υπήρχαν όμως και μεγάλες δυσκολίες. Δεν μπορούσαμε να προσεγγίσουμε τον δημόσιο χώρο όλες τις ώρες, έπρεπε να διαχειριστούμε έξυπνα την ενέργειά μας, όσο περνούσε η μέρα έκανε την εμφάνισή της μια γενικότερη υποτονικότητα και κούραση. Κατά τη διάρκεια της δεύτερης εβδομάδας, η οργάνωση και η συναρμολόγηση της τελικής εγκατάστασης στην πλατεία Αυδή πραγματοποιήθηκε στις πιο ακραίες συνθήκες καύσωνα. Ηταν πραγματικά μια έντονη και σε ορισμένες περιπτώσεις επίπονη διαδικασία». Οι δύο επιμελητές επέλεξαν να στρέψουν το ενδιαφέρον σε μια πραγματική πρόκληση της πόλης εξερευνώντας τον χώρο που δημιουργείται στη διασταύρωση της αρχιτεκτονικής και του αστικού σχεδιασμού με την επιστήμη, την πολιτική και τη διαμόρφωση του δημόσιου χώρου με τη συμμετοχή της τοπικής κοινότητας (place-making). «Η αστική υπερθέρμανση είναι ένα ζήτημα που η Αθήνα έχει ξεκινήσει να αντιμετωπίζει με όλο και περισσότερο συστηματικό τρόπο», επισημαίνει ο Θανάσης Μάνης, ο έτερος επιμελητής του φετινού Summer School, που έχει θεσμοθετήσει τα τελευταία χρόνια η ελληνική αρχιτεκτονική επιθεώρηση DOMa. «Εφαρμόζονται νέες πολιτικές και υλοποιούνται λύσεις σε τοπικό επίπεδο με πεδίο εφαρμογής τον δημόσιο χώρο. Ενας μεγάλος αριθμός φορέων ενεργοποιείται σε συνθήκες κρίσης, όπως βλέπουμε σήμερα με τον καύσωνα. Οργανώνονται σημαντικές ερευνητικές πρωτοβουλίες που βοηθούν στον μακροπρόθεσμο σχεδιασμό». Αλλά ποιος είναι ο ρόλος των αρχιτεκτόνων σε αυτή τη νέα συνθήκη; Πώς μπορούν να δράσουν μακροπρόθεσμα και βραχυπρόθεσμα; Η ανάπτυξη νέων δημιουργικών στρατηγικών για το πώς προσαρμόζουμε την καθημερινότητά μας στις συνθήκες της αστικής υπερθέρμανσης αποτέλεσε τον βασικό στόχο του εργαστηρίου. Η ομάδα των φοιτητών επικεντρώθηκε αρχικά στην καταγραφή των καθημερινών πρακτικών προσαρμογής των ίδιων των κατοίκων. Παράλληλα ξεκίνησαν να παρατηρούν τη ζωή γύρω από την περιοχή παρέμβασης, την πλατεία Αυδή στο Μεταξουργείο. Φοιτητές, αρχιτέκτονες και καθηγητές συνάντησαν και γνώρισαν τους βασικούς χαρακτήρες της περιοχής, ήρθαν σε επαφή με διάφορες δομές (όπως η Λέσχη Φιλίας του Μεταξουργείου ή η Δημοτική Πινακοθήκη), δημιούργησαν ένα index χρωμάτων απ’ όπου προέκυψε το τελικό σιελ χρώμα της εγκατάστασης δροσισμού και οργάνωσαν τις παρατηρήσεις γύρω από θεματικές, όπως η βιοποικιλότητα, το φως και η σκιά, η παρουσία υγρού στοιχείου, το δημόσιο και το ιδιωτικό κ.λπ. Η Τζορτζίν Θίοντορ ανέπτυξε μια μεθοδολογία δράσης με επίκεντρο την έρευνα και, κυρίως, τη δημιουργία δεσμών με την τοπική κοινότητα πριν από το στάδιο του σχεδιασμού και της υλοποίησης της παρέμβασης. Το τελικό προϊόν του εργαστηρίου, μια συλλογική προσωρινή εγκατάσταση δροσισμού στην πλατεία Αυδή τις ημέρες του καύσωνα, είναι μια πρόταση χαμηλού κόστους, απλή στη συναρμολόγηση, η οποία ενσωματώνει χαρακτηριστικά στοιχεία της περιοχής και της κοινότητας και αποτελεί σημείο αναφοράς για τον δημόσιο χώρο. Δυστυχώς, παρέμεινε στην πλατεία για λίγες μόνο ημέρες. Εξηγεί το «γιατί» ο Χάρης Μπίσκος: «Ο βασικός στόχος ήταν να επιχειρήσουμε να σχεδιάσουμε μια χαμηλού κόστους κατασκευή που συναρμολογείται και αποσυναρμολογείται μέσα σε λίγες ώρες και να τη δοκιμάσουμε στον δημόσιο χώρο. Η κατασκευή αυτή μπορεί να αποτελέσει μοντέλο προς επανάληψη στα χέρια της πόλης». Την Τζορτζίν Θίοντορ, συνιδρύτρια του γραφείου Interboro Partners στη Νέα Υόρκη, καθηγήτρια στο New Jersey Institute of Technology και ειδική στον αστικό σχεδιασμό και στο εξαιρετικά επίκαιρο ζήτημα της προσαρμογής των πόλεων στην κλιματική κρίση, πλαισίωσαν με την παρουσία τους στην Αθήνα εξίσου σημαντικά ονόματα. Αναφέρουμε ενδεικτικά τρεις γυναίκες: τη Μάρθα Σβαρτς, αρχιτέκτονα τοπίου, καθηγήτρια στο Harvard και ιδρύτρια του Harvard Climate Change Working Group, τη Λενιώ Μυριβήλη, UN Global Heat Officer, τη Χρυσή Λασπίδου, καθηγήτρια του Τμήματος Μηχανικών του Πανεπιστημίου Θεσσαλίας και επικεφαλής ενός από τα σημαντικότερα ευρωπαϊκά προγράμματα για την κλιματική αλλαγή και το θέμα της υπερθέρμανσης των πόλεων, το ARSINOE Project, που μελετά την Αθήνα ως case study για το φαινόμενο του Urban Heat Island. Αλήθεια, είναι η ελληνική πρωτεύουσα hotspot της κλιματικής κρίσης στην ευρωπαϊκή ήπειρο; «Σίγουρα», είναι η απάντηση που μου δίνουν ταυτόχρονα οι δύο επιμελητές. «Παράλληλα, η ίδια η πόλη τροφοδοτεί την κλιματική κρίση μέσα από τον τρόπο που είναι δομημένη και οργανωμένη. Οι πυκνοκατοικημένες συνοικίες της, η δόμηση αποκλειστικά μέσα από την επανάληψη της τυπολογίας της πολυκατοικίας με οπλισμένο σκυρόδεμα, η ύπαρξη πολλών γηρασμένων κτιρίων, η απουσία μεγάλων χώρων πρασίνου, η έλλειψη διαπερατών επιφανειών στον δημόσιο χώρο, η εκτεταμένη χρήση του αυτοκινήτου, συνθέτουν ένα δύσκολο αστικό πλαίσιο το οποίο συνεχώς επιβαρύνει τις συνθήκες ζωής στην πόλη. Την ίδια στιγμή υπάρχει η κοινωνική διάσταση της κρίσης που έρχεται να προστεθεί πάνω στο ήδη επιβαρυμένο αστικό περιβάλλον. Η ύπαρξη πολλών περιοχών με υψηλές συγκεντρώσεις χαμηλών εισοδημάτων, η αύξηση ποσοστών της τρίτης ηλικίας, η ύπαρξη περιοχών υψηλής κοινωνικής αποστέρησης, η αστεγία. Η κοινωνική κρίση εντείνει τις επιπτώσεις της κλιματικής αλλαγής δημιουργώντας ζώνες υψηλής ευαλωτότητας στην πόλη, οι οποίες συνδυάζουν έντονα κλιματικά φαινόμενα, όπως η ακραία ζέστη, με κοινωνικές πιέσεις και ανισότητες. Το Μεταξουργείο είναι μόνο μία από αυτές τις ζώνες». ",True
newsbomb.gr,https://www.kathimerini.gr/society/562546111/rodos-airetai-i-katastasi-synagermoy-paramenoyn-se-epifylaki-oi-dynameis-tis-politikis-prostasias/,,Ρόδος: Αίρεται η κατάσταση συναγερμού – Παραμένουν σε επιφυλακή οι δυνάμεις της Πολιτικής Προστασίας,2023-07-29T16:28:00+03:00,Newsroom,"Οι κάτοικοι και οι επισκέπτες έχουν λάβει ήδη, ανά περιοχές, σχετικές ειδοποιήσεις από το 112 προκειμένου να επιστρέψουν με ασφάλεια στους χώρους διαμονής τους  Την άρση της κατάστασης συναγερμού στη Ρόδο λόγω των δασικών πυρκαγιών που έπληξαν το νησί τις προηγούμενες ημέρες ανακοίνωσε το υπουργείο Κλιματικής Κρίσης και Πολιτικής Προστασίας. Οι κάτοικοι και οι επισκέπτες έχουν λάβει ήδη, ανά περιοχές, σχετικές ειδοποιήσεις από τον Ευρωπαϊκό Αριθμό Εκτακτης Ανάγκης 112 προκειμένου να επιστρέψουν με ασφάλεια στους χώρους διαμονής τους. Σημειώνεται ότι στη Ρόδο παραμένουν σε επιφυλακή και σε πλήρη ετοιμότητα ισχυρές δυνάμεις της Πολιτικής Προστασίας. ",False
newsbomb.gr,https://www.kathimerini.gr/society/562544005/epitychontes-ton-panelladikon-stin-k-den-xechasa-pote-poios-einai-o-stochos-moy/,,Επιτυχόντες των Πανελλαδικών στην «Κ»: Δεν ξέχασα ποτέ ποιος είναι ο στόχος μου,2023-07-29T15:53:07+03:00,Ιωάννα Φωτιάδη,"Τέσσερις επιτυχόντες των φετινών Πανελλαδικών μιλούν για τα «μυστικά» της επιτυχίας και τα μελλοντικά τους σχέδια «Ποτέ δεν διάβασα μετά τις δώδεκα το βράδυ», λέει στην «Κ» ο Γιώργος Λιάμπος, που πέρασε 16ος στο Τμήμα Πολιτικών Μηχανικών του ΕΜΠ, δίνοντας μεγάλη χαρά στους δικούς του. «Μου αρέσουν οι κατασκευές και θέλω πολύ να σπουδάσω στο ΕΜΠ, διότι το κύρος του είναι αδιαμφισβήτητο», λέει όλο χαρά από τις Σπέτσες, όπου εργάζεται σεζόν για πρώτη φορά φέτος. «Δεν έχω προλάβει να ξεκουραστώ, γιατί από την Αθήνα και το διάβασμα ήρθα απευθείας εδώ, αλλά σχεδιάζω διακοπές με την παρέα μου μετά τα μέσα Σεπτέμβρη». Ο Γιώργος, του οποίου η οικογένεια έχει έρθει από την Αλβανία, θα πάει για διακοπές στους Αγίους Σαράντα μαζί με άλλους τρεις φίλους του. «Ενας ακόμη από την παρέα είναι από εκεί, οπότε έχουμε δύο σπίτια στη διάθεσή μας». Η δουλειά στις Σπέτσες δεν τον αγχώνει. «Δουλεύω στο ίδιο κοκτέιλ – σούσι μπαρ με τα δύο μεγαλύτερα ξαδέλφια μου, πολλή κίνηση έχουμε μόνο τα Παρασκευοσαββατοκύριακα». Ως μια χρονιά «δύσκολη» αλλά και ταυτόχρονα «απολαυστική» περιγράφει τη Γ΄ Λυκείου η Θεσσαλονικιά Καλλιόπη Μάρκου, που πέρασε στη Νομική Θεσσαλονίκης. «Προσπαθούσα να κρατήσω μια ισορροπία για να μην εξουθενωθώ, είχα μεγάλη αγωνία με το άγνωστο κείμενο στα Αρχαία», ομολογεί. Τελικά ανταποκρίθηκε άψογα στο κείμενο του Πλάτωνα που έπεσε στις Πανελλαδικές. «Είναι και η μητέρα μου νομικός, αλλά εγώ το επέλεξα γιατί πραγματικά μου αρέσει ως αντικείμενο, θέλω να ασχοληθώ συγκεκριμένα με τα πνευματικά δικαιώματα και την τεχνολογία», λέει στην «Κ». Η προοπτική σπουδών στο εξωτερικό δεν σαγήνευσε την Καλλιόπη, που μεταθέτει μια τέτοια εμπειρία για αργότερα, μετά το πέρας των προπτυχιακών σπουδών, για μεταπτυχιακά. «Θέλω τώρα να τη ζήσω τη Θεσσαλονίκη, γιατί λόγω της πανδημίας και του εγκλεισμού και εν συνεχεία του εντατικού διαβάσματος νιώθω ότι δεν την έχω γνωρίσει αρκετά», καταλήγει. «Δεν έχω προλάβει να ξεκουραστώ, γιατί από την Αθήνα και το διάβασμα ήρθα απευθείας εδώ για να δουλέψω σεζόν». «Συνέχιζα τις εξωσχολικές δραστηριότητές μου σε όλη τη Γ΄ Λυκείου: τρεις φορές την εβδομάδα προπόνηση μπάσκετ και την ενασχόλησή μου με το 3D printing», λέει στην «Κ» ο Γιάννης Μαξιμιάδης, που πέρασε τέταρτος στους ηλεκτρολόγους μηχανικούς του ΑΠΘ. «Μόνο τον τελευταίο μήνα τον αφιέρωσα αποκλειστικά στο διάβασμα για τις Πανελλαδικές», διευκρινίζει ο Γιάννης, που δεν σκοπεύει ως φοιτητής να «χαλαρώσει» – σκέφτεται μάλιστα να ενταχθεί σε κάποιον όμιλο του πανεπιστημίου σχετικό με τα ενδιαφέροντά του. «Το μυστικό για την επιτυχία ήταν ότι ποτέ δεν άφησα κενά, ούτε ξέχασα ποιος είναι ο στόχος μου», καταλήγει ο ίδιος, που συγκέντρωσε 19.400 μόρια. «Η ιδέα των Πανελλαδικών με φόβιζε και υπήρξαν στιγμές μέσα στη χρονιά που το ηθικό μου έπεσε», λέει στην «Κ» η Δέσποινα Σιδηροπούλου. «Ηξερα, ωστόσο, ότι τα διαλείμματα από το διάβασμα ήταν απαραίτητα, οπότε πήγα και τις βόλτες και τις συναυλίες μου», σημειώνει η 18χρονη, που συγκέντρωσε 19.100 μόρια με αποτέλεσμα να περάσει 3η στο Λογιστικής και Χρηματοοικονομικής του Πανεπιστημίου Μακεδονίας. «Το εν λόγω τμήμα έχει μια πολύ καλή φήμη και χαίρομαι που από τον Οκτώβριο θα φοιτώ εκεί», αναφέρει η Δέσποινα, «στο εξωτερικό μπορώ να πάω σε μεγαλύτερη ηλικία για σπουδές, αν το θελήσω». Οι περισσότεροι φίλοι της θα παραμείνουν στη Θεσσαλονίκη, γνωρίζει μάλιστα κάποιους που θα σπουδάσουν στο ίδιο τμήμα με εκείνη. Οι υπόλοιποι στην οικογένειά της είναι «της Νομικής», όμως η Δέσποινα αποφάσισε να διαφοροποιηθεί επιλέγοντας οικονομικά και πιο συγκεκριμένα τα χρηματοοικονομικά. «Οσοι τώρα ξεκινούν την προετοιμασία για τις Πανελλαδικές, να θυμούνται ότι τελικά δεν είναι τόσο δύσκολο όσο φαίνεται και να μη χάνουν την αισιοδοξία τους», διαμηνύει η Δέσποινα, που από Οκτώβριο έχει βάλει στο πρόγραμμα να συνεχίσει τον σύγχρονο χορό που είχε σταματήσει, αλλά και να πάρει δίπλωμα οδήγησης. ",False
newsbomb.gr,https://www.kathimerini.gr/society/562546039/egkyklios-toy-archiepiskopoy-amerikis-gia-tin-agia-sofia/,,Εγκύκλιος του Αρχιεπισκόπου Αμερικής για την Αγία Σοφία,2023-07-29T14:02:52+03:00,Newsroom,"Η απόφαση για μετατροπή του ναού σε τζαμί, σημειώνει ο Ελπιδοφόρος, έγινε προς εκμετάλλευση του θρησκευτικού συναισθήματος για καθαρά πολιτικούς λόγους Ημέρα περίσκεψης και μεγίστης θλίψης αποτελεί –όχι μόνο για όλους τους ορθοδόξους χριστιανούς αλλά και για κάθε σκεπτόμενο άνθρωπο που σέβεται τα θρησκευτικά δικαιώματα– η ημέρα κατά την οποία ο ιερός ναός Της Του Θεού Σοφίας στην Κωνσταντινούπολη, το ζωντανό μνημείο της δόξας της Ορθοδοξίας μας αλλά και το ορατό σύμβολο της λειτουργικής τελειότητας της Εκκλησίας μας, μετατράπηκε για δεύτερη φορά σε ισλαμικό τέμενος. Αυτό επισημαίνει σε εγκύκλιο του ο Αρχιεπίσκοπος Αμερικής Ελπιδοφόρος. Οπως είναι προφανές, υπογραμμίζει, δεν υπήρχε καμία λατρευτική ανάγκη για τη μετατροπή του ιερού συμβόλου της Ορθοδοξίας, μνημείου της παγκόσμιας πολιτιστικής κληρονομιάς, από μουσείο σε τζαμί, καθώς υπάρχει πληθώρα τζαμιών στη σύγχρονη Κωνσταντινούπολη. Η απόφαση αυτή, σημειώνει επιπρόσθετα, έγινε προς εκμετάλλευση του θρησκευτικού συναισθήματος για καθαρά πολιτικούς λόγους. Τρία χρόνια μετά, επισημαίνει, συνεχίζουμε να ελπίζουμε και να προσπαθούμε για την αναθεώρηση αυτής της απόφασης και για την επαναλειτουργία του μνημείου, τουλάχιστον ως μουσείου, ώστε να αποδοθεί και πάλι στην παγκόσμια κοινότητα αυτό το απαράμιλλο θαύμα της βυζαντινής τεχνοτροπίας. Οι κραυγές μέσα από τους αιματοβαμμένους τοίχους της Αγίας Σοφίας φωνάζουν εδώ και αιώνες για δικαιοσύνη και σεβασμό των μειονοτήτων της σύγχρονης τουρκικής Δημοκρατίας, αναφέρει ο Αρχιεπίσκοπος Αμερικής και καλεί όλους να προσευχηθούμε θερμά, ώστε το ιερό αυτό σύμβολο της Ορθοδοξίας, με τον εκπληκτικό τρούλο του, να γίνει ξανά χώρος φιλόξενος για όλους τους ανθρώπους. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562546021/se-exelixi-pyrkagies-se-messinia-kai-ileia/,,Φωτιά στην Ηλεία – Μήνυμα από το 112 για τέσσερις περιοχές,2023-07-29T13:51:55+03:00,Newsroom,"Συναγερμός έχει σημάνει στην Πυροσβεστική, καθώς βρίσκονται σε εξέλιξη πυρκαγιές στην περιοχή της Ηλείας. Τρία μέτωπα βρίσκονται σε εξέλιξη. Στην Παλαιοβαρβάσαινα (το κύριο μέτωπο), τη Σαλμώνη και στην περιοχή Φαναράς της Αρχαίας Ολυμπίας. Στο σημείο επιχειρούν 70 πυροσβέστες με 29 οχήματα και δύο πεζοπόρα τμήματα, ενώ από αέρος πραγματοποιούν ρίψεις νερού 5 πυροσβεστικά αεροπλάνα και ένα ελικόπτερο.  Στις 14:18 εστάλη μήνυμα από το 112 για την Παλαιοβαρβάσαινα και τις περιοχές Καρούτες, Στρέφι και Σμίλα, καλώντας τους κατοίκους να απομακρυνθούν προς την Αρχαία Ολυμπία.  ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στις περιοχές #Παλαιοβαρβάσαινα #Καρούτες #Στρέφι & #Σμίλα απομακρυνθείτε προς #Αρχαία_Ολυμπία 🔥Δασική πυρκαγιά στην περιοχή σας ‼️ Ακολουθείτε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) July 29, 2023  Κλειστός ο δρόμος που οδηγεί από την Ε.Ο. Πύργου – Ολυμπίας προς Καρούτες. «Δύο εστίες φωτιάς εκδηλώθηκαν ταυτόχρονα στην περιοχή Παλαιοβαρβάσαινα του Δήμου Πύργου», ανέφερε μιλώντας στο Αθηναϊκό-Μακεδονικό Πρακτορείο Ειδήσεων ο αντιπεριφερειάρχης Ηλείας, Βασίλης Γιαννόπουλος, προσθέτοντας ότι «λίγη ώρα αργότερα ξέσπασε μία ακόμη φωτιά κοντά στην είσοδο της Αρχαίας Ολυμπίας, στην περιοχή Φαναράς». Οσον αφορά την εξέλιξη των πύρινων μετώπων, ο αντιπεριφερειάρχης είπε στο ΑΠΕ-ΜΠΕ ότι «σύμφωνα με την ενημέρωση που έχω από την Πυροσβεστική, η μία εστία της φωτιάς στην Παλαιοβαρβάσαινα, και συγκεκριμένα στην περιοχή Καρούτες, παρουσιάζει μια καλή εικόνα, ενώ η δεύτερη εστία φωτιάς βρίσκεται ακόμα σε εξέλιξη». Σχετικά με τη φωτιά στην περιοχή Φαναράς της Αρχαίας Ολυμπίας, ο Βασίλης Γιαννόπουλος είπε στο ΑΠΕ-ΜΠΕ ότι «πάλι σύμφωνα με την ενημέρωση που έχω από την Πυροσβεστική, η πυρκαγιά παρουσιάζει μια καλή εικόνα». Πάντως και στις δύο περιοχές της Ηλείας επιχειρούν ισχυρές επίγειες και εναέριες δυνάμεις της Πυροσβεστικής, προκειμένου να ελέγξουν τις πυρκαγιές και να μην απειλήσουν κατοικημένες περιοχές. Σημειώνεται επίσης ότι ένας ημεδαπός προσήχθη στο Πυροσβεστικό Κλιμάκιο Αρχαίας Ολυμπίας, καθώς φέρεται να προσπάθησε να βάλει φωτιά χρησιμοποιώντας μια χαρτοπετσέτα. Ο άνδρας βρίσκεται υπό κράτηση και αναμένεται να εξεταστεί από στελέχη του ανακριτικού της Πυροσβεστικής. Προσήχθη κατόπιν υπόδειξης κατοίκων της περιοχής που τον εντόπισαν. Οι πρώτες πληροφορίες περιγράφουν τον προσαχθέντα ως άτομο που αντιμετωπίζει ψυχολογικά προβλήματα. Φωτιά ξέσπασε το απόγευμα του Σαββάτου σε δασική έκταση στον Μαψό Κορινθίας. Η φωτιά εκδηλώθηκε από άγνωστη μέχρι τώρα αιτία. #Πυρκαγιά σε αγροτοδασική έκταση στην περιοχή Μαψός Κορινθίας. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) July 29, 2023  Στην περιοχή επιχειρούν δυνάμεις της Πυροσβεστικής, αποτελούμενες από 17 πυροσβέστες με 8 οχήματα και Εθελοντικές Ομάδες. Οι δυνάμεις ενισχύονται και με εναέρια μέσα. Στο μεταξύ, υπό μερικό έλεγχο τέθηκε, σύμφωνα με την Πυροσβεστική, η φωτιά που εκδηλώθηκε τις μεσημβρινές ώρες σε αγροτοδασική έκταση στην περιοχή Γλυκορρίζι, του Δήμου Τριφυλίας, στη Μεσσηνία. Στο σημείο εξακολουθούν να επιχειρούν 22 πυροσβέστες με 10 οχήματα, προκειμένου να ελέγξουν τη φωτιά και να αντιμετωπίσουν πιθανές αναζωπυρώσεις, ενώ πάνω από το πύρινο μέτωπο πραγματοποίησαν ρίψεις νερού τέσσερα πυροσβεστικά αεροσκάφη. Σύμφωνα με προηγούμενη ανακοίνωση της Πυροσβεστικής, η φωτιά δεν έχει απειλήσει μέχρι τώρα κατοικημένη περιοχή, καθώς το μέτωπο βρίσκεται σε απόσταση από τον οικισμό. Εγκάρδιες ευχαριστίες στις πυροσβεστικές ομάδες των ΗΠΑ που επιχειρούν στην Ελλάδα εκφράζει το υπουργείο Εξωτερικών με ανάρτησή του στο Twitter. «Εκτιμούμε πολύ τη βοήθειά σας» υπογραμμίζει στο ίδιο μήνυμα. Οι ΗΠΑ ανέπτυξαν την Παρασκευή 3 ελικόπτερα στον Βόλο για να υποστηρίξουν τις προσπάθειες της ελληνικής κυβέρνησης για την κατάσβεση των φονικών πυρκαγιών στην περιοχή.  «Στεκόμαστε στο πλευρό της Ελλάδας και με τους γενναίους άνδρες και γυναίκες που βρίσκονται στην πρώτη γραμμή αυτών των σωτήριων επιχειρήσεων» τονίζει σε αντίστοιχη ανάρτηση η πρεσβεία των ΗΠΑ στην Ελλάδα. Με πληροφορίες από ΑΠΕ – ΜΠΕ ",False
newsbomb.gr,https://www.kathimerini.gr/society/562546003/grammos-fotia-se-dysvati-dasiki-periochi/,,Γράμμος: Φωτιά σε δύσβατη δασική περιοχή,2023-07-29T13:44:39+03:00,Newsroom,"Στο σημείο επιχειρούν τρία οχήματα με 16 άνδρες, ενώ από το πρωί συμμετέχει με ρίψεις νερού από αέρος και ένα πυροσβεστικό ελικόπτερο Σε εξέλιξη βρίσκονται οι προσπάθειες της πυροσβεστικής υπηρεσίας για την κατάσβεση της πυρκαγιάς που εκδηλώθηκε χθες στις 21.40, σε δύσβατο δασικό σημείο στην περιοχή Τριλόφου στο Γράμμο, κοντά στα ελληνοαλβανικά σύνορα. Στο σημείο επιχειρούν τρία οχήματα με 16 άνδρες, ενώ από το πρωί συμμετέχει με ρίψεις νερού από αέρος και ένα πυροσβεστικό ελικόπτερο. Από τη φωτιά δεν απειλούνται ανθρώπινες ζωές ή κατοικίες, ωστόσο η δυσκολία πρόσβασης των πυροσβεστικών οχημάτων κοντά στις εστίες της πυρκαγιάς, λόγω του δύσβατου της περιοχής, δυσχεραίνει το έργο της δασοπυρόσβεσης. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562545928/foties-se-aspropyrgo-kai-messinia/,,Φωτιές σε Ασπρόπυργο και Μεσσηνία,2023-07-29T12:33:29+03:00,Newsroom,"Πυρκαγιά έχει ξεσπάσει σε χαμηλή βλάστηση στην περιοχή Μελίσσια Ασπροπύργου. Σύμφωνα με την πυροσβεστική, η φωτιά εκδηλώθηκε περίπου στις 10.30 το πρωί στα όρια του οικιστικού κομματιού. Στο σημείο επιχειρούν 25 πυροσβέστες με 2 ομάδες πεζοπόρων τμημάτων, 6 οχήματα, ενώ από αέρος συνδράμει ένα ελικόπτερο. Παράλληλα, φωτιά έχει ξεσπάσει και στο Γλυκορρίζι Μεσσηνίας, όπου έχουν κινητοποιηθεί επίγειες και εναέριες δυνάμεις. ",False
newsbomb.gr,https://www.kathimerini.gr/society/562542202/nees-technologies-aspida-gia-ta-mnimeia/,,Νέες τεχνολογίες-ασπίδα για τα μνημεία,2023-07-29T09:54:40+03:00,Λίνα Γιάνναρου,"Τα πλεονεκτήματα της ευρωπαϊκής ψηφιακής πλατφόρμας Hyperion, που δημιουργήθηκε και με ελληνική συμβολή Ζούμε την επανάσταση της τεχνητής νοημοσύνης. Τα επιτεύγματα στη γενετική, στη νανοτεχνολογία, στη ρομποτική ξεπερνούν τη φαντασία. Oσο τρέχουμε όμως σε λεωφόρους ταχείας κυκλοφορίας που οδηγούν στο άγνωστο, τόσο μεγαλώνει και η ανάγκη να επιστρέφουμε στο παρελθόν μας, στις «πατρίδες» μας. «Αν δεν γνωρίζεις το παρελθόν σου, δεν μπορείς να στηρίξεις το μέλλον σου», όπως λέει στην «Κ» ο δρ Αγγελος Αμδίτης, διευθυντής Ερευνας και Ανάπτυξης του Ερευνητικού Πανεπιστημιακού Ινστιτούτου Συστημάτων Επικοινωνιών και Υπολογιστών (ΕΠΙΣΕΥ) του ΕΜΠ. Αυτό το ευγενές και κρίσιμο καθήκον, της διασύνδεσης με το παρελθόν μας, επιτελεί το ευρωπαϊκό έργο Hyperion, που χρησιμοποιεί τις νέες τεχνολογίες για την προστασία των μνημείων πολιτιστικής κληρονομιάς από τις επιπτώσεις της κλιματικής αλλαγής και των ακραίων φυσικών φαινομένων. «Η πολιτιστική κληρονομιά μάς συνδέει με τις ρίζες μας. Συμβάλλει στην αυτογνωσία μας, ενδυναμώνει τους δεσμούς μεταξύ κρατών και κοινωνιών, γεφυρώνει χάσματα και αξίζει να κάνουμε ό,τι μπορούμε για να την προστατεύσουμε. Η διαφύλαξη αυτού του πολιτιστικού πλούτου είναι χρέος μας και ανάγκη που στις μέρες μας γίνεται ακόμη πιο επιτακτική, καθώς τα μνημεία μας βιώνουν τις ανεξίτηλες επιπτώσεις της κλιματικής αλλαγής». Το έργο, στο οποίο συμμετείχαν 18 εταίροι από οκτώ χώρες (από την Ελλάδα το ΕΜΠ, το ΑΠΘ, ο Δήμος Ρόδου, η Εφορεία Αρχαιοτήτων Δωδεκανήσου και το Διαπολιτισμικό Ευρω-Μεσογειακό Κέντρο για την UNESCO, υπό τον συντονισμό του ΕΠΙΣΕΥ), αξιοποιώντας καινοτόμους τεχνολογίες, κλιματικά μοντέλα, τεχνικές δομικής ανάλυσης, υπηρεσίες Copernicus (πρόγραμμα γεωσκόπησης της Ε.Ε.), επίγειες και δορυφορικές απεικονίσεις, δημιούργησε μια πρωτοποριακή ψηφιακή πλατφόρμα που αντλεί και επεξεργάζεται δεδομένα από τα μνημεία και δίνει τη δυνατότητα στους αρμόδιους φορείς να ενημερώνονται σε πραγματικό χρόνο για τους κινδύνους που τα απειλούν, παρέχοντας και μοντέλα πρόβλεψης της φθοράς από τις καιρικές επιπτώσεις. Η πλατφόρμα δοκιμάστηκε και αξιολογήθηκε με επιτυχία σε πραγματικές συνθήκες σε τέσσερις ευρωπαϊκές πόλεις, τη Γρανάδα, τη Βενετία, το Τόνσμπεργκ (Νορβηγία) και τη μεσαιωνική πόλη της Ρόδου –Μνημείο Παγκόσμιας Πολιτιστικής Κληρονομιάς της UNESCO–, όπου τοποθετήθηκαν εξειδικευμένοι αισθητήρες με σκοπό τη συλλογή δεδομένων σχετικά με τις πολλαπλές κλιματικές απειλές που αντιμετωπίζει το νησί, δηλαδή πλημμύρες, καταιγίδες, σεισμούς, καύσωνες και, φυσικά, όπως με δραματικό τρόπο παρατηρούμε τις τελευταίες ημέρες, πυρκαγιές. Eπόμενο βήμα είναι η Thetida, για την προστασία της παράκτιας και υποθαλάσσιας πολιτιστικής κληρονομιάς. Ανάμεσα στα καινοτόμα αποτελέσματα του έργου είναι και η εφαρμογή Hyperion που ανέπτυξε η ερευνητική ομάδα Ι-SENSE του ΕΠΙΣΕΥ, που καλεί τους πολίτες να γίνουν οι ίδιοι θεματοφύλακες της πολιτιστικής κληρονομιάς. Μέσω της εφαρμογής (διαθέσιμη για συσκευές Android) οι χρήστες μπορούν να ανεβάζουν στοιχεία για φθορές στα πολιτιστικά μνημεία της περιοχής τους, δημιουργώντας έτσι μια ανοικτή και συνεχώς ανανεώσιμη βάση δεδομένων για την κατάστασή τους. «Η Ελλάδα μετράει 18 Μνημεία Παγκόσμιας Πολιτιστικής Κληρονομιάς, τα οποία έχουμε υψηλό καθήκον να διαφυλάξουμε», τονίζει ο κ. Αμδίτης. «Το να συντηρήσει μια χώρα τόσες αρχαιότητες έχει τεράστιο κόστος. Προγράμματα σαν το Hyperion δίνουν τη δυνατότητα στις Αρχές να δώσουν προτεραιότητες και να προγραμματίσουν με ορθολογικότερο τρόπο τη συντήρησή τους». Μετά την ερευνητική πορεία του που διήρκεσε τέσσερα χρόνια, το έργο έχει ολοκληρωθεί και δεν μένει παρά οι ενδιαφερόμενοι φορείς να εκδηλώσουν ενδιαφέρον να αξιοποιήσουν τα αποτελέσματά του. «Από εμάς θα έχουν πλήρη υποστήριξη». Η ερευνητική δουλειά πάντως δεν τελείωσε. Το ΕΠΙΣΕΥ, αξιοποιώντας τη συσσωρευμένη τεχνογνωσία στον τομέα, συμμετέχει σε ένα ακόμη έργο, το Thetida, που στρέφει την προσοχή μας στην παράκτια και υποθαλάσσια πολιτιστική κληρονομιά. «Η προσαρμογή στην κλιματική αλλαγή και στους γεωκλιματικούς κινδύνους είναι μια διαδικασία απολύτως απαραίτητη για τη διάσωση της παράκτιας και υποθαλάσσιας κληρονομιάς που σήμερα απειλείται τόσο από ανθρωπογενείς όσο και από φυσικούς παράγοντες, όπως η αλατότητα, τα κύματα και η κίνηση του νερού, τα φύκια, οι κινήσεις άμμου, η διάβρωση των ακτών κ.ά.» όπως είπε ο Αγγελος Αμδίτης στην εναρκτήρια εκδήλωση του έργου πριν από ένα μήνα. «Ειδικά στην Ελλάδα, σε μια χώρα με μεγάλο παράκτιο και υποθαλάσσιο πλούτο, η διαφύλαξή του είναι επιταγή». Μεταξύ άλλων, αισθητήρες συλλογής δεδομένων θα εγκατασταθούν τόσο υποθαλάσσια όσο και παράκτια σε επτά περιοχές πιλοτικών δοκιμών: στην Ιταλία, στην Ολλανδία, στη Νορβηγία, στην Πορτογαλία, στην Κύπρο, στην Ελλάδα. Επιπλέον δεδομένα θα προκύψουν από δορυφορική απεικόνιση, έξυπνους σημαντήρες, αυτόνομα υποβρύχια οχήματα, αισθητήρες επιφανειακών σκαφών, φορητές συσκευές και μικρομετεωρολογικούς σταθμούς. Στόχος, η ανάπτυξη ενός συστήματος υποστήριξης λήψης αποφάσεων, το οποίο θα παρέχει κατάλληλες στρατηγικές προσαρμογής και μετριασμού των ζημιών για κάθε περιοχή πολιτιστικού ενδιαφέροντος. Παράλληλα, το έργο θέτει ως στόχο να εμπλέξει και τις τοπικές κοινότητες στη διαδικασία διαφύλαξης της παράκτιας κληρονομιάς, καθιστώντας τους πολίτες αρωγούς στο έργο αυτό. ",False
newsbomb.gr,https://www.kathimerini.gr/society/562545709/nea-agchialos-ti-deichnoyn-ta-prota-eyrimata-stin-111-pteryga-machis/,,Νέα Αγχίαλος: Τι δείχνουν τα πρώτα ευρήματα στην 111 Πτέρυγα Μάχης,2023-07-29T09:02:56+03:00,Σταύρος Ιωαννίδης,"Νέα στοιχεία έρχονται στο φως σχετικά με την ακολουθία των γεγονότων που οδήγησαν στην καταστροφή μέρους της αποθήκης οπλισμού της 111 Πτέρυγας Μάχης της Νέας Αγχιάλου. Την ίδια ώρα, η κατεπείγουσα Ενορκη Διοικητική Εξέταση που παρήγγειλε ο υπουργός Εθνικής Αμυνας, Νίκος Δένδιας, βρίσκεται σε πλήρη εξέλιξη, ενώ με απόφαση του αρχηγού του Γενικού Επιτελείου Αεροπορίας, αντιπτέραρχου Θεμιστοκλή Μπουρολιά, ο διοικητής της αεροπορικής βάσης απαλλάσσεται από τα καθήκοντά του και μετατίθεται στο Αρχηγείο Τακτικής Αεροπορίας στη Λάρισα. Πυροτεχνουργοί του Τάγματος Εκκαθάρισης Ναρκοπεδίων Ξηράς (ΤΕΝΞ), μαζί με έμπειρους αξιωματικούς της Πολεμικής Αεροπορίας, βρίσκονται από το απόγευμα της Παρασκευής εντός της αποκλεισμένης ζώνης των τριών χιλιομέτρων γύρω από το στρατόπεδο Καράμπα και «χτενίζουν» την περιοχή για εκρηκτικές ύλες και ενεργά πυρομαχικά. Προχωρώντας λίγα μέτρα κάθε φορά, λόγω της υψηλής επικινδυνότητας, θα φτάσουν τελικώς στον χώρο των αποθηκών για να διαπιστώσουν το μέγεθος της ζημιάς και να ελέγξουν ένα προς ένα τα όπλα των F-16 που φυλάσσονται εκεί.  Η πρώτη εικόνα από τα Μη Επανδρωμένα Αεροσκάφη, πάντως, δείχνει ότι εξερράγησαν βόμβες γενικής χρήσης οι οποίες βρίσκονταν αποθηκευμένες σε κλίνες -πρόχειρες εγκαταστάσεις με μεταλλικό περίβλημα- και όχι στις αποθήκες που είναι κατασκευασμένες σύμφωνα με τα νατοϊκά πρότυπα. Από τα θραύσματα που διασκορπίστηκαν σε μεγάλη απόσταση, αξιωματικοί με εμπειρία στα συγκεκριμένα όπλα εκτιμούν ότι πρόκειται για βόμβες ΜΚ-82 των 500 λιβρών, κατασκευής του 1950. Η «Κ» είχε επισημάνει από την πρώτη στιγμή ότι μεταξύ των ευρημάτων που αναζητούν οι αξιωματικοί της Πολεμικής Αεροπορίας είναι η ύπαρξη εκτεθειμένων πυρομαχικών ή εκρηκτικών υλών εντός του στρατοπέδου. Σύμφωνα με αξιόπιστες πηγές, οι κάμερες των drone έδειξαν ότι υπάρχουν δύο μεγάλοι κρατήρες στον χώρο όπου βρίσκονταν οι κλίνες. Οι ίδιες πηγές εκτιμούν ότι οι δύο μεγάλες εκρήξεις που συγκλόνισαν τη Νέα Αγχίαλο θα μπορούσαν να προέρχονται από την πυροδότηση των όπλων που είχαν αφεθεί εκεί.  Αν και η πρώτη ανακοίνωση του Γενικού Επιτελείου Αεροπορίας ανέφερε πως είχαν υλοποιηθεί όλα τα προβλεπόμενα μέτρα ασφαλείας και είχαν δημιουργηθεί ζώνες πυρασφάλειας πέριξ των κρίσιμων εγκαταστάσεων εντός του στρατοπέδου, εντούτοις, η «καρατόμηση» του διοικητή της 111 ΠΜ, η διενέργεια ΕΔΕ και η αναθεώρηση των σχεδίων πυρασφάλειας σε όλες τις Μονάδες των Ενόπλων Δυνάμεων που προανήγγειλε ο Νίκος Δένδιας φανερώνουν τη δυσαρέσκεια και τον προβληματισμό της ηγεσίας για όσα πήγαν στραβά στην περίπτωση της Νέας Αγχιάλου. Εμπειροι αξιωματικοί της Πολεμικής Αεροπορίας εντοπίζουν σειρά από παραλείψεις που λίγο έλειψε να οδηγήσουν στην ολοκληρωτική καταστροφή μιας από τις πιο νευραλγικές αποθήκες οπλισμού της χώρας.  Οπως επισημαίνουν στην «Κ», είναι «αδιανόητο» να υπάρχουν εκτεθειμένες βόμβες εντός του στρατοπέδου όταν ολόκληρη η Μαγνησία βρίσκεται στο υψηλότερο επίπεδο συναγερμού για πυρκαγιά. Καταρρίπτεται ακόμη το ενδεχόμενο του αιφνιδιασμού, καθώς η πυρκαγιά που έκαψε το στρατόπεδο μαινόταν για σχεδόν δύο εικοσιτετράωρα στην ευρύτερη περιοχή. Παρ’ όλα αυτά, όπως τονίζουν οι ίδιες πηγές, ουδείς μερίμνησε για την απομάκρυνση των πυρομαχικών ή για τον ενταφιασμό τους σε περίπτωση που δεν χωρούσαν στις υπόγειες αποθήκες οπλισμού. Στο «μικροσκόπιο» μπαίνουν και οι πληροφορίες που έρχονται από την πυροσβεστική σχετικά με την πλημμελή αποψίλωση του χώρου περιμετρικά του στρατοπέδου η οποία επέτρεψε την εξάπλωση της πυρκαγιάς εντός της Μονάδας, ενώ από την πλευρά του το Πεντάγωνο αφήνει να εννοηθεί ότι η πυροσβεστική υποτίμησε την κατάσταση με αποτέλεσμα η φωτιά να φτάσει μέχρι τις αποθήκες οπλισμού.  Αξίζει, πάντως, να σημειωθεί ότι αποθήκες οπλισμού είχαν απειληθεί και στο παρελθόν από πυρκαγιές, χωρίς τα τραγικά αποτελέσματα της Νέας Αγχιάλου. Ακόμη και στη Ρόδο, χώροι όπου φυλάσσονται όπλα και πυρομαχικά του Στρατού Ξηράς βρέθηκαν στην πορεία της πυρκαγιάς, όμως τα μέτρα ασφαλείας εφαρμόστηκαν και λειτούργησαν όπως προβλέπει ο σχεδιασμός.  ",False
newsbomb.gr,https://www.kathimerini.gr/society/562544569/ypo-meriko-elegcho-i-pyrkagia-sto-perama/,,Υπό μερικό έλεγχο η πυρκαγιά στο Πέραμα,2023-07-28T23:24:17+03:00,Newsroom,"Στο σημείο επιχειρούν 18 πυροσβέστες με 6 οχήματα Yπό μερικό έλεγχο κατάφεραν να θέσουν οι πυροσβεστικές δυνάμεις την πυρκαγιά που εκδηλώθηκε περίπου στις 8:30 το βράδυ στο Πέραμα. Σύμφωνα με την Πυροσβεστική η πυρκαγιά καίει χαμηλή βλάστηση στο λόφο του Σχιστού κάτω από τις κεραίες και δεν απειλεί κατοικημένη περιοχή. Στο σημείο επιχειρούν 18 πυροσβέστες με 6 οχήματα. #Πυρκαγιά σε χαμηλή βλάστηση στο Πέραμα Αττικής. Επιχειρούν 18 #πυροσβέστες με 6 οχήματα — Πυροσβεστικό Σώμα (@pyrosvestiki) July 28, 2023  ",False
newsbomb.gr,https://www.kathimerini.gr/society/562544542/epanafora-apo-ayrio-savvato-ton-dromologion-toy-odontotoy/,,Επανέρχονται το Σάββατο τα δρομολόγια του Οδοντωτού,2023-07-28T22:33:29+03:00,Newsroom,"Ποια δρομολόγια θα εκτελούνται. Οι ώρες αναχώρησης. Επανέρχονται από αύριο, Σάββατο 29/7/2023, τα δρομολόγια του Οδοντωτού, τα οποία είχαν ανασταλεί λόγω πυρκαγιάς στην ευρύτερη περιοχή, σύμφωνα με ενημέρωση της Hellenic Train. Συγκεκριμένα εκτελούνται τα δρομολόγια: 1330 (Διακοπτό- Καλάβρυτα), ώρα αναχώρησης 09:52 1331 (Καλάβρυτα- Διακοπτό), ώρα αναχώρησης 11:04 1332 (Διακοπτό- Καλάβρυτα), ώρα αναχώρησης 12:17 1333 (Καλάβρυτα- Διακοπτό), ώρα αναχώρησης 13:37 1336 (Διακοπτό- Καλάβρυτα), ώρα αναχώρησης 15:07 1337 (Καλάβρυτα- Διακοπτό), ώρα αναχώρησης 16:45 ",False
newsbomb.gr,https://www.kathimerini.gr/society/562544527/nea-agchialos-ta-metra-gia-tin-asfaleia-politon-kai-toyriston/,,Νέα Αγχίαλος: Τα μέτρα για την ασφάλεια πολιτών και τουριστών,2023-07-28T21:59:20+03:00,Newsroom,"Στην περιοχή υπάρχουν ομάδες πυρασφάλειας από την 32η Ταξιαρχία Πεζοναυτών Στα σπίτια, τις επιχειρήσεις και τις εργασίες τους επιστρέφουν οι κάτοικοι της Νέας Αγχιάλου που την Πέμπτη απομακρύνθηκαν από την πόλη τους, λόγω της πυρκαγιάς. Από το μεσημέρι της Παρασκευής δόθηκε το «πράσινο φως» για την επιστροφή σε Νέα Αγχίαλο και Μικροθήβες, αφού προηγουμένως ανακοινώθηκε από την πλευρά της Πολεμικής Αεροπορίας ότι ολοκληρώθηκε ο έλεγχος. Σύμφωνα με το ΑΠΕ-ΜΠΕ, ο διοικητής της 111 ΠΜ διαβεβαίωσε πως η περιοχή της Νέας Αγχιάλου και των Μικροθηβών είναι πλέον ασφαλής. Οι περισσότεροι κάτοικοι της Νέας Αγχιάλου επιστρέφουν με δικά τους αυτοκίνητα, ενώ για τους υπόλοιπους διατίθενται λεωφορεία που ξεκινούν από το Εκθεσιακό Κέντρο του Βόλου. Επίσης, στην περιοχή υπάρχουν ομάδες πυρασφάλειας από την 32η Ταξιαρχία Πεζοναυτών, οι οποίοι επικεντρώνονται σε τρία σημεία με στόχο την ασφάλεια των κατοίκων και των τουριστών: Την ίδια ώρα, παραγγελία για άμεση διενέργεια προκαταρκτικής εξέτασης εξέδωσε η Εισαγγελία Βόλου, προκειμένου να διερευνηθεί πώς εκδηλώθηκαν ταυτόχρονα τόσες πυρκαγιές στη Μαγνησία, αλλά και το γεγονός ότι αυτές οι φωτιές είχαν ασυνήθη έκταση και ένταση και προκάλεσαν ανυπολόγιστες ζημιές στο φυσικό περιβάλλον, σε ζωικό κεφάλαιο, σε πολλά κτίρια, σε βιομηχανικές και βιοτεχνικές εγκαταστάσεις, σε καλλιέργειες και σε υποδομές, αλλά και την απώλεια δύο ανθρώπων στο Χοροστάσι Αλμυρού και τον Άγιο Γεώργιο Φερών. Με πληροφορίες από ΑΠΕ-ΜΠΕ, ΕΡΤ     ",False
newsbomb.gr,https://www.kathimerini.gr/society/562544518/111-pteryga-machis-apallassetai-apo-ta-kathikonta-toy-o-dioikitis/,,111 Πτέρυγα Μάχης: «Απαλλάσσεται από τα καθήκοντά του ο διοικητής»,2023-07-28T21:54:17+03:00,Newsroom,"Ο διοικητής στην αεροπορική βάση Νέας Αγχιάλου, απαλλάσσεται από τα καθήκοντά του μέχρι την ολοκλήρωση της Ενορκης Διοικητικής Εξέτασης, με απόφαση του Αρχηγού ΓΕΑ, σύμφωνα με πληροφορίες Ο διοικητής της 111 Πτέρυγας Μάχης στην αεροπορική βάση Νέας Αγχιάλου, απαλλάσσεται από τα καθήκοντά του μέχρι την ολοκλήρωση της Ενορκης Διοικητικής Εξέτασης, με απόφαση του Αρχηγού ΓΕΑ, σύμφωνα με πληροφορίες που επικαλείται το Αθηναϊκό Πρακτορείο.  Η κατεπείγουσα ΕΔΕ έχει διαταχθεί για να διερευνηθούν τα αίτια και οι συνθήκες κάτω από τις οποίες συνέβησαν εκρήξεις στην αποθήκη πυρομαχικών, στην περιοχή Καράμπα. Σύμφωνα με τις ίδιες πληροφορίες ο διοικητής θα μετατεθεί στο Αρχηγείο Τακτικής Αεροπορίας. Στον απόηχο των γεγονότων της Πέμπτης, κυβερνητικές πηγές τόνισαν πως το Μαξίμου δεν αίρει την εμπιστοσύνη του από τον αρχηγό ΓΕΕΘΑ, Κωνσταντίνο Φλώρο, τον αρχηγό του Γενικού Επιτελείου Αεροπορίας, Αντιπτέραρχο, Θεμιστοκλή Μπουρολιά και τον αρχηγό Τακτικής Αεροπορίας, Αντιπτέραρχο Γεώργιο Φασούλα. Για την έκρηξη στις αποθήκες πυρομαχικών εν μέσω μάχης με το πύρινο μέτωπο, ο υπουργός Αμυνας Νίκος Δένδιας διέταξε ένορκη διοικητική εξέταση σχολιάζοντας: «το τι συνέβη θα διερευνηθεί, αν υπάρχουν ευθύνες θα αποδοθούν». «Ζήτησα τον επανέλεγχο των σχεδίων πυρασφάλειας όλων των στρατοπέδων και των τριών κλάδων των Ενόπλων Δυνάμεων. Θέλω να σας διαβεβαιώσω η ασφάλεια του προσωπικού, των εγκαταστάσεων και του υλικού αποτελεί διαχρονικά προτεραιότητα. Αποτελεί ύψιστη προτεραιότητα», πρόσθεσε.  Μετά την είσοδο της φωτιάς στο δυτικό τμήμα του στρατοπέδου σημειώθηκαν αλλεπάλληλες εκρήξεις με το ΓΕΑ να ξεχωρίζει ως «ισχυρή έκρηξη» στην ανακοίνωσή του, εκείνη που σημειώθηκε στις 19:18 της Πέμπτης. Η ελληνική αστυνομία δημιούργησε περίμετρο ασφαλείας στα 3 χιλιόμετρα πέριξ του στρατοπέδου και εστάλη σήμα εκκένωσης από το σύστημα 112 στις 19:50. Ιδιωτικά σκάφη και πλωτά του Λιμενικού απεγκλώβισαν κατοίκους και περίπου 2.500 άτομα μεταφέρθηκαν στο Εκθεσιακό Κέντρο Βόλου.  Υλικές ζημιές προκλήθηκαν και στην κατοικημένη ζώνη ενώ έγινε τμηματική απομάκρυνση των F-16 προς άλλα αεροδρόμια.  ",False
newsbomb.gr,https://www.kathimerini.gr/society/562543732/pyrosvestiki-51-dasikes-pyrkagies-to-teleytaio-24oro/,,Πυροσβεστική: 51 δασικές πυρκαγιές το τελευταίο 24ωρο,2023-07-28T19:15:04+03:00,Newsroom,"Ισχυρές δυνάμεις επιχειρούν σε Ρόδο, βορειοανατολική Αχαΐα και Κέρκυρα Σε 51 ανέρχονται οι δασικές πυρκαγιές που εκδηλώθηκαν το τελευταίο 24ωρο, εκ των οποίων οι περισσότερες αντιμετωπίστηκαν άμεσα στο αρχικό τους στάδιο. Σύμφωνα με ενημέρωση από την Πυροσβεστική, σε όλη την επικράτεια οι δυνάμεις βρίσκονται αντιμέτωπες με 96 συνολικά δασικές πυρκαγιές. Ισχυρές επίγειες δυνάμεις εξακολουθούν να επιχειρούν κυρίως σε Ρόδο και βορειοανατολική Αχαΐα, όπου περιοδικά πραγματοποιούνται ρίψεις νερού από τα εναέρια μέσα. Στην πυρκαγιά της βορειοανατολικής Κέρκυρας, εκδηλώνονται αναζωπυρώσεις που μέχρι στιγμής αντιμετωπίζονται από ισχυρές επίγειες δυνάμεις ενώ από αέρος επιχειρούν περιοδικά 4 αεροσκάφη και 2 ελικόπτερα. Παράλληλα, τα κατά τόπους ανακριτικά γραφεία, καθώς και κλιμάκια της Διεύθυνσης Αντιμετώπισης Εγκλημάτων Εμπρησμού διερευνούν τα αίτια για την εκδήλωση των πυρκαγιών. Το προσωπικό των Πυροσβεστικών Υπηρεσιών όλης της Επικράτειας παραμένει σε επιφυλακή, προκειμένου να αντιμετωπιστούν οι απαιτήσεις, που έχουν προκύψει από το μεγάλο αριθμό πυρκαγιών καθώς και τον  πολύ υψηλό κίνδυνο πρόκλησης πυρκαγιάς. Υπενθυμίζεται πως, σύμφωνα με το Χάρτη Πρόβλεψης Κινδύνου Πυρκαγιάς, το Σάββατο προβλέπεται πολύ υψηλός κίνδυνος πυρκαγιάς στις περιφέρειες Αττικής, Στερεάς Ελλάδας, Πελοποννήσου, Νοτίου Αιγαίου, Βορείου Αιγαίου και Κρήτης. ",False
newsbomb.gr,https://www.kathimerini.gr/society/562543699/kefalonia-pyrkagia-se-dasiki-ektasi/,,Κεφαλονιά: Πυρκαγιά σε δασική έκταση,2023-07-28T18:47:12+03:00,Newsroom,"Η πυρκαγιά βρίσκεται σε πλήρη εξέλιξη στην περιοχή Μαρκόπουλο του νησιού, σε υψόμετρο 276 μέτρων Φωτιά σε δασική έκταση της Κεφαλονιάς ξέσπασε το απόγευμα της Παρασκευή.  Η πυρκαγιά βρίσκεται σε πλήρη εξέλιξη στην περιοχή Μαρκόπουλο του νησιού, σε υψόμετρο 276 μέτρων.  Η πυροσβεστική υπηρεσία ενημερώθηκε για το συμβάν λίγο μετά τις 6μ.μ. και στο μέτωπο έσπευσαν και επιχειρούν 15 πυροσβέστες με 4 οχήματα, ένα πεζοπόρο τμήμα, δύο αεροπλάνα και ένα ελικόπτερο.  Η πυροσβεστική εκτιμά πως, παρότι η φωτιά βρίσκεται κοντά σε οικισμό, δεν απειλούνται σπίτια.  ",False
newsbomb.gr,https://www.kathimerini.gr/society/562543681/katastrofes-apo-anemostrovilo-stin-xanthi/,,Ανεμοστρόβιλος προκάλεσε καταστροφές στην Ξάνθη,2023-07-28T18:21:36+03:00,Newsroom,"Μεγάλες ζημιές προκλήθηκαν σε αγροτικές εκτάσεις και κτηνοτροφικές μονάδες Κλιμάκιο του ΕΛΓΑ αναμένεται να επισκεφθεί άμεσα την Ξάνθη προκειμένου οι ελεγκτές να καταγράψουν τις τεράστιες ζημιές που προκλήθηκαν σε γεωργικές καλλιέργειες του κάμπου από τον ανεμοστρόβιλο που έπληξε πολλές περιοχές το βράδυ της Πέμπτης. Την ίδια ώρα, κάτοικοι των περιοχών από τα Μάγγανα έως το Κουτσό στο δήμο Τοπείρου, που επλήγησαν από το έντονο καιρικό φαινόμενο, την έντονη βροχόπτωση και το χαλάζι, μετρούν τις πληγές τους, προσπαθώντας να αποκαταστήσουν τις εκτεταμένες ζημιές που προκλήθηκαν. Οπως μεταδίδει το ΑΠΕ-ΜΠΕ, ο ανεμοστρόβιλος ξήλωσε κολώνες της ΔΕΗ, οροφές από κτηνοτροφικές μονάδες και τοίχους περιφράξεων, ενώ μεγάλες ήταν οι ζημιές που προκλήθηκαν και σε αγροτικές εκτάσεις, με τον ισχυρό άνεμο να καταστρέφει πολλές καλλιέργειες, κυρίως καλαμποκιών. Για τις ζημιές έχουν ήδη ενημερωθεί οι αρμόδιοι φορείς ενώ αναμένεται τις πληγείσες περιοχές να επισκεφθούν ειδικά κλιμάκια που θα προχωρήσουν στην καταγραφή, ώστε να δρομολογηθεί η καταβολή των αποζημιώσεων. ",True
newsbomb.gr,https://www.kathimerini.gr/society/562543282/san-na-vioneis-polemo-h-epomeni-mera-sti-nea-agchialo/,,,,,"«Αυτή η στιγμή είμαι στο υπόγειο. Θα παραμείνω στο μαγαζί για να μην μας κλέψουν. Δεν έχω φύγει καθόλου από την ώρα που ξεκίνησαν οι εκρήξεις. Το υπόγειο με προστάτεψε άλλωστε και από την τρίτη και πιο μεγάλη έκρηξη». Ο Θωμάς Κωσταράς, ιδιοκτήτης επιχείρησης με μεταχειρισμένα αυτοκίνητα κι ανταλλακτικά στη Νέα Αγχίαλο, άκουσε, είδε και έζησε τις εκρήξεις ίσως πιο κοντά από όλους, καθώς μόλις 500 μέτρα τον χωρίζουν από την είσοδο του στρατοπέδου πυρομαχικών «Καραμπά», όπου τουλάχιστον μία από τις αποθήκες οπλισμού της Πολεμικής Αεροπορίας φαίνεται να καταστράφηκε ολοσχερώς παραδομένη στις φλόγες.   Το πρωτοφανές γεγονός καθήλωσε όλη την Ελλάδα καθώς αφορά μια από τις πιο νευραλγικές Μονάδες των Ενόπλων Δυνάμεων, μόλις έξι χιλιόμετρα από τη μεγαλύτερη αεροπορική βάση της χώρας, την 111 Πτέρυγα Μάχης της Νέας Αγχιάλου, που εκκενώθηκε στις 17:45 όταν η φωτιά είχε προσεγγίσει επικίνδυνα, χωρίς να καταστεί δυνατόν να αναχαιτιστεί. Μετά την είσοδο της φωτιάς στο δυτικό τμήμα της αποθήκης πυρομαχικών ακούστηκαν εκρήξεις διαφόρων εντάσεων. Αυτή που σημειώθηκε στις 19:18 ήταν η πιο ισχυρή. Σε εκείνη τη φάση, η Ελληνική Αστυνομία δημιούργησε περίμετρο ασφαλείας στα 3 χιλιόμετρα γύρω από το στρατόπεδο και λίγο αργότερα εκπέμφθηκε σχετικό σήμα από το 112. Ακολούθησαν αποκαλυπτικές εικόνες με κατοίκους και τουρίστες να εκκενώνουν τη Νέα Αγχίαλο από θάλασσα και στεριά. Στην αποθήκη του στρατοπέδου «Καραμπά» φυλάσσονται όπλα υψηλής στρατηγικής και οικονομικής αξίας. Σχεδόν το ένα τρίτο του συνόλου των ελληνικών F-16 υπηρετεί στην 111 Πτέρυγα Μάχης της Νέας Αγχιάλου. Σύμφωνα με πληροφορίες, η αποθήκη περιείχε κυρίως βόμβες αλλά και ειδικά όπλα, η κατάσταση των οποίων θα διαπιστωθεί όταν επιτραπεί η είσοδος στους πυροτεχνουργούς.   «Εβλεπα τη φωτιά να πλησιάζει προς την αποθήκη από την πίσω πλευρά, από το βουνό» θυμάται ο κ. Κωσταράς και συνεχίζει: «Στην αρχή, ήταν έντονοι κρότοι. Ακολούθησαν 10 μικρές εκρήξεις και μετά ήρθαν και δύο μεγάλες. Η τελευταία ήταν κι αυτή που προκάλεσε τις μεγαλύτερες ζημιές στην επιχείρηση μου. Θραύσματα από τις οβίδες έπεσαν στον προαύλιο χώρο μας. Ήταν σαν να βιώνεις πόλεμο, χωρίς να έχεις πόλεμο». «Υπάρχει ανασφάλεια στην πόλη», μας έλεγε νωρίς το πρωί η 75χρονη κυρία Σοφία, η οικογένεια της οποίας ήρθε στην περιοχή το 1909, με κύμα προσφύγων από την ανατολική Ρωμυλία. Όπως ο κ. Κωσταράς, έτσι και η ίδια, ήταν από τους πολύ λίγους κατοίκους που επέλεξαν να μην φύγουν. «Πού να πάω; Και τα δύο παιδιά μου είναι στο εξωτερικό, ο σύζυγός μου δεν είναι πια στη ζωή. Έκατσα εδώ λοιπόν και ξεπέρασα τον φόβο μου. Έκανα βόλτες μες στη νύχτα» περιγράφει. Η ίδια βρισκόταν στην αυλή του σπιτιού της όταν συνέβησαν οι εκρήξεις. Το ωστικό κύμα έσπασε δύο πόρτες στο οίκημα και πολλά τζάμια. Παρά την ολύμπια ψυχραιμία της, η κ. Σοφία είναι θυμωμένη. «Αυτή την αποθήκη με τα πυρομαχικά έπρεπε πρώτα να φυλάξουν οι αρμόδιοι και μετά τα πουρνάρια στο βουνό. Δεν προστατεύτηκε καθόλου καλά. Και επειδή δεν υπήρχε αντιπυρική ζώνη κάηκε και ολόκληρος ο Αγροτικός Οινοποιητικός Συνεταιρισμός, γεμάτος καζάνια κι οινοπνεύματα, δίπλα της». Τώρα λέει πως οι κάτοικοι της Νέας Αγχιάλου επιστρέφουν σιγά-σιγά στα σπίτια τους. Η ίδια ενδιαφέρεται για τους νεότερους: «Αν υπάρχουν υπολείμματα από τις εκρήξεις και τα αναπνέουμε, τι να κάνουμε; Εμείς είμαστε μεγάλοι, οι νέοι να είναι γεροί» λέει. Ο 28χρονος Κωνσταντίνος, η οικογένεια του οποίου διατηρεί μικρή ξενοδοχειακή μονάδα στην περιοχή, είναι από αυτά τα νέα παιδιά της περιοχής. «Είδα ζωντανά και τις τρεις εκρήξεις. Ήμουν στη βιοτεχνία του θείου μου και κοιτούσα προς τη φωτιά, στα 2 χιλιόμετρα απόσταση» μας περιγράφει και συμπληρώνει: «Το μανιτάρι έφτασε τα 30 μέτρα ύψος. Μετά από τρία δευτερόλεπτα ήρθε το τράνταγμα και το ωστικό κύμα. Ήταν πάρα πολύ τρομαχτικό». Ο Κωνσταντίνος σημειώνει πως σε αποθήκες ξεκόλλησαν ολόκληρα πάνελ, σε μαγαζιά και σπίτια έπεσαν γυψοσανίδες, τζάμια και πόρτες, μαντριά καήκαν. «Ήταν σαν να έχει πέσει μια κανονική βόμβα» σημειώνει. Η φωτιά απειλούσε κατά τον ίδιο τη Νέα Αγχίαλο ήδη από το βράδυ της περασμένης Τετάρτης. Όπως λέει: «Εκείνο το βράδυ, κάτοικοι ανέβαιναν στο βουνό κι έβλεπαν την πυρκαγιά. Βλέπαμε όμως το επόμενο πρωί τα αεροσκάφη που πετούσαν από πάνω μας, είμαστε και δίπλα στη θάλασσα, οπότε αισθανόμασταν κάπως ασφαλείς. Γύρω στις 13.00 της Πέμπτης αρχίσαμε να τρομάζουμε γιατί είχαμε φτάσει να έχουμε τέσσερα μέτωπα γύρω μας. Τα πιο απειλητικά ήταν αυτό που ερχόταν από το Σέσκλο βορειοανατολικά της Αγχιάλου, κι αυτό από τις Μικροθήβες. Τελικά η φωτιά έφτασε  χθες το απόγευμα στο ένα χιλιόμετρο από την πόλη, λίγο έξω από τον οικισμό με τα σπίτια». Το ξενοδοχείο της οικογένειας του Κωνσταντίνου ήταν χθες γεμάτο με 50 περίπου πελάτες, όπως και τα περισσότερα της περιοχής.   «Όταν άρχισαν οι εκρήξεις δεν επικράτησε πανικός. Ή τέλος πάντων επικράτησε ένας… φυσιολογικός πανικός» σημειώνει ο Κωνσταντίνος, αναφέροντας πως ο κόσμος ανταποκρίθηκε καλά αλλά και πως υπήρξε οργάνωση από τον Δήμο, ο οποίος έστειλε 10 λεωφορεία για να παραλάβει όσους δεν έφυγαν με τα ιδιωτικά σκάφη και τα σκάφη του Λιμενικού ή με δικά τους οχήματα. Και σήμερα; Ο Κωνσταντίνος λέει πως το πρωί τα αεροσκάφη έσβησαν τα τελευταία μικρά μέτωπα, ενώ όσοι είχαν επιστρέψει στην πόλη ήταν οι καταστηματάρχες και οι ιδιοκτήτες των ξενοδοχείων. Από το μεσημέρι και μετά την ολοκλήρωση του ελέγχου της Πολεμικής Αεροπορίας ξεκίνησαν να επιστρέφουν κι οι υπόλοιποι κάτοικοι  Τον ρωτάμε αν οι κάτοικοι πίστευαν ή φοβόντουσαν ότι κάτι τέτοιο θα μπορούσε ποτέ να συμβεί. «Με τίποτα» λέει και το τονίζει. «Νομίζαμε ότι ήταν πολύ καλά προστατευμένα τα πυρομαχικά». ",True
newsbomb.gr,https://www.kathimerini.gr/society/562541221/i-athens-kallithea-fc-vazei-gkol-sto-ethniko-moyseio-sygchronis-technis/,,,,,"Την περσινή σεζόν, η ομάδα της Καλλιθέας εμφανίστηκε ανανεωμένη. «Μετονομάστηκε» σε Athens Kallithea FC, άλλαξε τη φανέλα της και πέτυχε την καλύτερη απόδοση στον αγωνιστικό χώρο που έχει καταγράψει τα τελευταία 17 χρόνια, απέχοντας μόλις έναν βαθμό από το «εισιτήριο» για την Super League 1.  Μια μικρή ποδοσφαιρική ομάδα δείχνει έτοιμη για να πετύχει το καλύτερο δυνατό, τονώνοντας την ίδια στιγμή την εξωστρέφειά της. Μάλιστα, πριν λίγες μέρες η Athens Kallithea FC ανακοίνωσε μία νέα συνεργασία της με το ΕΜΣΤ, γεφυρώνοντας έτσι και νοηματικά τη μικρή γεωγραφική απόσταση που χωρίζει το «Ελ Πάσο» της οδού Γρηγορίου Λαμπράκη με το μουσείο σύγχρονης τέχνης επί της λεωφόρου Συγγρού.  Από τη νέα σεζόν, λοιπόν, η Athens Kallithea FC «μπαίνει» στο ΕΜΣΤ και το μουσείο στο γήπεδο Γρηγόριος Λαμπράκης, όπως και είναι το επίσημο όνομα του γηπέδου της ομάδας της Καλλιθέας. Ετσι, ως αρχή της σύμπραξης αυτής, το λογότυπο του ΕΜΣΤ θα αναγράφεται στο μπροστινό μέρος των εμφανίσεων της AKFC, με τις φανέλες της ομάδας να διατίθενται και στο ηλεκτρονικό και φυσικό πωλητήριο του μουσείου. Με την σειρά της, η ομάδα της Καλλιθέας θα προωθεί επικοινωνιακά τις δράσεις και τις εκθέσεις του ΕΜΣΤ.  Οπως σχολιάζει ο Τεντ Φιλιππάκος, προσδοκεί «ευκαιρίες για δημιουργική αφήγηση και συνδυαστικές προωθητικές δράσεις καθ’ όλη τη διάρκεια της χρονιάς». Αλλωστε, ο πρόεδρος της AKFC, πριν αναλάβει την ομάδα της Καλλιθέας, ήταν brand και creative director στη Venezia FC και μέσω της θέσης του επιδίωκε μεταξύ άλλων να επαναπροσδιορίσει «τη θέση της ομάδας μέσα στην κοινωνία, δημιουργώντας συνεργασίες με τοπικούς αστικούς φορείς και αναπτύσσοντας ένα ευρύτερο και περισσότερο συμπεριληπτικό κοινό πέρα από το προφίλ του παραδοσιακού οπαδού του ποδοσφαίρου». Σε αυτό το πλαίσιο, η ιταλική ομάδα είχε ενώσει τον δρόμο της με την Μπιενάλε της Βενετίας, το Palazzo Grassi και το Ocean Space. «Αναλαμβάνοντας την Athens Kallithea, ήθελα να κάνω το ίδιο και στην Αθήνα, και ήταν λογικό να προσεγγίσω το ΕΜΣΤ, έναν σημαντικό θεσμό που βρίσκεται τόσο κοντά στο γήπεδό μας. Ήμασταν τυχεροί, καθώς η καλλιτεχνική διευθύντρια του μουσείου, η Κατερίνα Γρέγου, είναι ένας τολμηρός και ανοιχτόμυαλος άνθρωπος που είχε την ικανότητα να δει το πρότζεκτ μας για αυτό που είναι αντί να επηρεαστεί από τα στερεότυπα γύρω από το ποδόσφαιρο στην Ελλάδα», λέει για τη φρέσκια σύμπραξη. Πράγματι, δεν έχουμε συνηθίσει να βλέπουμε το ποδόσφαιρο να παντρεύεται με αυτή που χαρακτηρίζουμε ως «υψηλή τέχνη». Από την δική του οπτική γωνία, πάντως, ο Τεντ Φιλιππάκος παρατηρεί πως πολλοί διαφορετικοί χώροι επενδύουν τα τελευταία χρόνια στην τέχνη και τον αθλητισμό. Δεν είναι τυχαίο: «Η τέχνη και ο αθλητισμός είναι δύο σημαντικοί τομείς της ευρύτερης κουλτούρας που έχουν παγκόσμια διάσταση και συνδέουν ανθρώπους πέρα από τα σύνορα», όπως λέει ο πρόεδρος της AKFC, δείχνοντας πως αυτή η συνεργασία στον πυρήνα της είναι πιο κοντά από ό,τι φαίνεται εκ πρώτης όψεως. Οπως διαβάζουμε και από την Κατερίνα Γρέγου του ΕΜΣΤ στο σχετικό δελτίο τύπου, «Τόσο το ποδόσφαιρο όσο και η τέχνη βελτιώνουν την κοινωνική και πολιτιστική ζωή, διαπερνώντας σύνορα, κουλτούρες, γενιές και γλώσσες, ενθαρρύνοντάς μας να συνδεθούμε μεταξύ μας».  Η Athens Kallithea FC συνεχίζει να προχωράει με ανοιχτούς ορίζοντες, δίνοντας ραντεβού για τον Σεπτέμβριο. Πέρα από «ομάδα των μουσείων», η AKFC ευελπιστεί να γίνει και ομάδα της πρώτης κατηγορίας. Για τον Τεντ Φιλιππάκο, «δεν είναι ρεαλιστικό ούτε μέσα στις προθέσεις μας να αναμετρηθούμε με τις τέσσερις κορυφαίες ομάδες στο άμεσο μέλλον, αλλά θέλουμε να βρούμε δημιουργικούς τρόπους να ανταγωνιστούμε και να εδραιωθούμε ως αξιοσέβαστη ομάδα σε υψηλό επίπεδο στην πρώτη κατηγορία, χωρίς να διακυβεύονται ποτέ η ακεραιότητα και οι βασικές αξίες μας».  ",True
newsbomb.gr,https://www.kathimerini.gr/society/562543633/archigos-pyrosvestikis-trigono-toy-diavoloy-oi-synthikes-ta-teleytaia-24ora/,,Αρχηγός Πυροσβεστικής: «Τρίγωνο του διαβόλου» οι συνθήκες τα τελευταία 24ωρα,2023-07-28T17:29:23+03:00,Newsroom,"Οι συνθήκες ευνοούσαν την έναρξη, αλλά και την ταχύτατη εξάπλωση των πυρκαγιών Ως «τρίγωνο του διαβόλου» για τις πυρκαγιές χαρακτήρισε τις συνθήκες που επικράτησαν το τελευταίο διάστημα στη χώρα ο αρχηγός του Πυροσβεστικού Σώματος, αντιστράτηγος Γεώργιος Πουρναράς, αναφερόμενος στις υψηλές θερμοκρασίες, τη σχετικά χαμηλή υγρασία και την ένταση των ανέμων. Μιλώντας κατά τη διάρκεια της συνέντευξης Tύπου που παραχωρήθηκε σήμερα από τον υπουργό Κλιματικής Κρίσης και Πολιτικής Προστασίας, ο αρχηγός του Πυροσβεστικού Σώματος ανέφερε πως οι συνθήκες αυτές ευνοούσαν και την έναρξη, αλλά και την ταχύτατη εξάπλωση των πυρκαγιών. Οπως τόνισε, «η πυρκαγιά της Μαγνησίας, αλλά και κάποιες άλλες πυρκαγιές, ήταν αυτό που εμείς χαρακτηρίζουμε επιθετικές πυρκαγιές και πολύ δύσκολα αντιμετωπίσιμες», προσθέτοντας ότι το σύνολο του προσωπικού έχει τεθεί σε γενική επιφυλακή από την έναρξη των πυρκαγιών, ενώ έχουν ανακληθεί και όλες οι άδειες. Παράλληλα, ο κ. Πουρναράς εξέφρασε τα συλλυπητήριά του στις οικογένειες των δύο πιλότων που έχασαν τη ζωή τους καθώς επιχειρούσαν στην περιοχή της Καρύστου, καθώς επίσης και στις οικογένειες των τριών ανθρώπων που έχασαν τη ζωή τους στις πυρκαγιές. «Το Πυροσβεστικό Σώμα πονάει μαζί τους όσο και οι οικογένειές τους», σημείωσε. Οπως είπε, το Πυροσβεστικό Σώμα καθημερινά είχε να αντιμετωπίσει καθημερινά 60 έως 80 ενάρξεις. «Μιλάμε για 60-80 διαφορετικές πυρκαγιές και σε όλες αυτές έπρεπε να διατεθούν κι επίγειες και εναέριες δυνάμεις. Ήταν ένα δύσκολο εγχείρημα το οποίο θεωρώ διαχειριστήκαμε κατά τον καλύτερο δυνατό τρόπο επιχειρησιακά», ανέφερε. Σχετικά με την πυρκαγιά της Ρόδου, είπε ότι πραγματοποιήθηκε «μία πάρα πολύ μεγάλη επιχείρηση με 350 άτομα πυροσβεστικό προσωπικό και καθημερινά επιχειρούσαν 15 εναέρια μέσα». Αναφορικά με την πυρκαγιά της Μαγνησίας, επισήμανε ότι από τις 11.30 έως τις 16.00 υπήρξαν 9 ενάρξεις πυρκαγιών. «Σε ένα νομό, μέσα 9 διαφορετικές ενάρξεις, και σε όλες αυτές θα έπρεπε να απασχολήσουμε και επίγεια και εναέρια μέσα», τόνισε και προσέθεσε ότι οι δυνάμεις σε όλες τις πυρκαγιές ενισχύθηκαν από όμορες υπηρεσίες, καθώς κι από περιφέρειες. «Δίνεται μία μεγάλη μάχη, γίνεται ένας τιτάνιος αγώνας. Είμαστε εδώ, είμαστε παρόντες, έχουμε έναν δύσκολο δρόμο μπροστά μας ακόμη. Ο Έλληνας πολίτης να εμπιστεύεται το Πυροσβεστικό Σώμα. Θα είναι δίπλα του και θα δώσει όλες του τις δυνάμεις ξεπερνώντας όλα τα όρια, ψυχικά και σωματικά, για να μπορέσουμε να προασπίσουμε πρώτα την ανθρώπινη ζωή, μετά την ανθρώπινη περιουσία και φυσικά το φυσικό μας περιβάλλον», υπογράμμισε και εξέφρασε τις ευχαριστίες του σε όλους τους επαγγελματίες μόνιμους πυροσβέστες, πενταετούς υποχρέωσης, εποχικούς, εθελοντές «για τον πραγματικό τιτάνιο αγώνα που δίνουν, ξεπερνώντας πολλές φορές τον εαυτό τους και ξεπερνώντας και σωματικά και ψυχικά όρια». «Ένα μεγάλο ευχαριστώ στους εθελοντές, αλλά και στους απλούς πολίτες, οι οποίοι έτρεξαν και συνέδραμαν με οποιοδήποτε μέσο ώστε να μπορέσουμε να φέρουμε εις πέρας την αποστολή μας», κατέληξε ο κ. Πουρναράς. Με πληροφορίες από ΑΠΕ-ΜΠΕ ",False
newsbomb.gr,https://www.kathimerini.gr/society/562543561/sto-faliriko-delta-to-amerikaniko-aeroplanoforo-gerald-r-ford-eikones/,,Το αεροπλανοφόρο Gerald R. Ford στα ανοικτά του Φαλήρου,2023-07-28T16:53:06+03:00,Newsroom,"Στον Φαληρικό Ορμο αγκυροβόλησε το πρωί της Πέμπτης 27 Ιουλιου το πυρηνοκίνητο αεροπλανοφόρο USS Gerald R.Ford CNV-78 του Αμερικανικου Ναυτικού Στον Φαληρικό Ορμο αγκυροβόλησε το πρωί της Πέμπτης 27 Ιουλιου το πυρηνοκίνητο αεροπλανοφόρο USS Gerald R.Ford CNV-78 του Αμερικανικου Ναυτικού. Το Gerald R. Ford έχει μήκος 300 μέτρων και πλήρωμα 5.000 άτομα. Το Πολεμικό Ναυτικό των ΗΠΑ σκοπεύει να αποκτήσει δέκα από αυτά τα πλοία, προκειμένου να αντικαταστήσει τα σημερινά αεροπλανοφόρα, ξεκινώντας με το κορυφαίο πλοίο της κλάσης του, το Gerald R. Ford (CVN-78), αντικαθιστώντας το Enterprise (CVN-65) και αργότερα τα αεροπλανοφόρα κλάσης Nimitz.   Η ναυπήγησή του είχε αρχίσει επίσημα τον Νοέμβριο του 2009 και τέθηκε σε υπηρεσία το 2017 από τον τότε πρόεδρο Ντόναλντ Τραμπ. Ηδη έχει αρχίσει η ναυπήγηση των επόμενων δύο πλοίων της κλάσης. Οπως αναφέρει το CNN, το νέο αεροπλανοφόρο είναι εξοπλισμένο με νέα προηγμένη τεχνολογία και, σύμφωνα με το ναυτικό των ΗΠΑ, «περίπου τριπλάσια ηλεκτρική ισχύ» σε σχέση με την κλάση Nimitz. Επίσης, χρησιμοποιεί ηλεκτρομαγνητικό σύστημα για την απονήωση αεροπλάνων αντί για καταπέλτες ατμού, ενώ είναι εξοπλισμένο και με πολύ προηγμένο ραντάρ dual band. Η κλάση αυτή των αεροπλανοφόρων πήρε το όνομά της από τον πρώην πρόεδρο των ΗΠΑ, Τζέραλντ Ρ. Φορντ.  ",True
newsbomb.gr,https://www.kathimerini.gr/society/562543465/nea-agchialos-epistrefoyn-sta-spitia-toys-oi-katoikoi/,,Νέα Αγχίαλος: Επιστρέφουν στα σπίτια τους οι κάτοικοι,2023-07-28T15:43:44+03:00,Newsroom,"Ασφαλής η περιοχή έπειτα από ενδελεχείς ελέγχους, αναφέρει η Πολεμική Αεροπορία Στα σπίτια, τις επιχειρήσεις και τις εργασίες τους επιστρέφουν οι κάτοικοι της Νέας Αγχιάλου που την Πέμπτη απομακρύνθηκαν από την πόλη τους, λόγω της πυρκαγιάς. Από το μεσημέρι της Παρασκευής δόθηκε το «πράσινο φως» για την επιστροφή σε Νέα Αγχίαλο και Μικροθήβες, αφού προηγουμένως ανακοινώθηκε από την πλευρά της Πολεμικής Αεροπορίας ότι ολοκληρώθηκε ο έλεγχος. Σύμφωνα με το ΑΠΕ-ΜΠΕ, ο διοικητής της 111 ΠΜ διαβεβαίωσε πως η περιοχή της Νέας Αγχιάλου και των Μικροθηβών είναι πλέον ασφαλής. Οι περισσότεροι κάτοικοι της Νέας Αγχιάλου επιστρέφουν με δικά τους αυτοκίνητα, ενώ για τους υπόλοιπους διατίθενται λεωφορεία που ξεκινούν από το Εκθεσιακό Κέντρο του Βόλου. Σε ισχύ παραμένει, ωστόσο, η απαγόρευση της κίνησης σε ακτίνα μικρότερη των τριών χιλιομέτρων από τις εγκαταστάσεις της Αεροπορίας. ",False
newsbomb.gr,https://www.kathimerini.gr/society/562543438/poly-ypsilos-kindynos-pyrkagias-to-savvato-gia-exi-perifereies-2/,,Πολύ υψηλός κίνδυνος πυρκαγιάς το Σάββατο σε έξι περιφέρειες,2023-07-28T15:18:07+03:00,Newsroom,"Σύμφωνα με τον Χάρτη Πρόβλεψης Κινδύνου Πυρκαγιάς που εκδίδει η γενική γραμματεία Πολιτικής Προστασίας Πολύ υψηλός κίνδυνος πυρκαγιάς (κατηγορία κινδύνου 4) προβλέπεται το Σάββατο για έξι περιφέρειες της χώρας, σύμφωνα με τον Χάρτη Πρόβλεψης Κινδύνου Πυρκαγιάς που εκδίδει η γενική γραμματεία Πολιτικής Προστασίας. Ειδικότερα, πολύ υψηλός κίνδυνος πυρκαγιάς προβλέπεται αύριο για τις περιφέρειες Αττικής, Στερεάς Ελλάδας (Βοιωτία, Εύβοια), Πελοποννήσου (Κορινθία, Αργολίδα), Νοτίου Αιγαίου (Κως, Κάλυμνος, Ρόδος, Κάρπαθος), Βορείου Αιγαίου (Λέσβος, Χίος, Σάμος, Ικαρία) και Κρήτης (Ηράκλειο, Λασίθι). Λόγω του μεγάλου αριθμού πυρκαγιών καθώς και του πολύ υψηλού κινδύνου πυρκαγιάς (κατηγορία κίνδυνου 4), σε γενική επιφυλακή παραμένει το προσωπικό των Πυροσβεστικών Υπηρεσιών όλης της επικράτειας, ενώ συνεχίζονται οι περιπολίες εναέριας επιτήρησης, καθώς και περιπολίες από Πυροσβεστικές, Αστυνομικές και Στρατιωτικές δυνάμεις. Ταυτόχρονα, για τις περιοχές όπου προβλέπεται υψηλός κίνδυνος πρόκλησης πυρκαγιών, εφαρμόζεται το Σχέδιο δράσεων Πολιτικής Προστασίας για την αντιμετώπιση κινδύνων λόγω δασικών πυρκαγιών, σύμφωνα με το οποίο, μεταξύ άλλων, προβλέπεται, η εφαρμογή του μέτρου της προληπτικής απαγόρευσης της κυκλοφορίας οχημάτων και παραμονής εκδρομέων σε εθνικούς δρυμούς, δάση και “ευπαθείς” περιοχές. Η γενική γραμματεία Πολιτικής Προστασίας (civilprotection.gov.gr) του υπουργείου Κλιματικής Κρίσης και Πολιτικής Προστασίας έχει ενημερώσει τις αρμόδιες υπηρεσιακά εμπλεκόμενες κρατικές υπηρεσίες, καθώς και τις περιφέρειες και τους δήμους των ανωτέρω περιοχών, ώστε να βρίσκονται σε αυξημένη ετοιμότητα πολιτικής προστασίας προκειμένου να αντιμετωπίσουν άμεσα τυχόν επεισόδια πυρκαγιών. Παράλληλα, η γενική γραμματεία Πολιτικής Προστασίας συνιστά στους πολίτες να είναι ιδιαίτερα προσεκτικοί και να αποφεύγουν ενέργειες στην ύπαιθρο που μπορούν να προκαλέσουν πυρκαγιά από αμέλεια, όπως το κάψιμο ξερών χόρτων και κλαδιών ή υπολειμμάτων καθαρισμού, η χρήση μηχανημάτων που προκαλούν σπινθήρες όπως δισκοπρίονα, συσκευές συγκόλλησης, η χρήση υπαίθριων ψησταριών, το κάπνισμα μελισσών, η ρίψη αναμμένων τσιγάρων, κά. Επίσης, υπενθυμίζεται ότι κατά τη διάρκεια της αντιπυρικής περιόδου απαγορεύεται η καύση των αγρών. Σε περίπτωση που αντιληφθούν πυρκαγιά, οι πολίτες παρακαλούνται να ειδοποιήσουν αμέσως την Πυροσβεστική Υπηρεσία στον αριθμό κλήσης 199. ",False
newsbomb.gr,https://www.kathimerini.gr/society/562543414/ayto-to-charaktiristiko-psachnoyn-tora-oi-ergodotes-otan-kanoyn-proslipsei/,,Αυτό το χαρακτηριστικό ψάχνουν τώρα οι εργοδότες όταν κάνουν προσλήψεις,2023-07-28T14:49:26+03:00,Newsroom,"Το τελευταίο διάστημα, οι υπεύθυνοι προσλήψεων έχουν αρχίσει να αναζητούν κάτι διαφορετικό Εως τώρα, η πιο προφανής στρατηγική για να προωθήσει κανείς την καριέρα του ήταν να ξεπεράσει τους συναδέλφους του. Βάλτε τα δυνατά σας, πάρτε πρωτοβουλίες, μιλήστε στις συσκέψεις, δουλέψτε ως αργά, ήταν η συνταγή για την επιτυχία, όπως πίστευαν οι περισσότεροι. Ομως, το τελευταίο διάστημα, οι υπεύθυνοι προσλήψεων αρχίζουν να αναζητούν ένα διαφορετικό χαρακτηριστικό. Διαβάστε τη συνέχεια στο moneyreview.gr ",False
newsbomb.gr,https://www.kathimerini.gr/society/562543372/ypaat-gia-fotia-se-rodo-chathikan-50-000-elaiodentra-kai-2-500-zoa/,,ΥΠΑΑΤ για φωτιά σε Ρόδο: Χάθηκαν 50.000 ελαιόδεντρα και 2.500 ζώα,2023-07-28T14:46:36+03:00,Newsroom,"Επιπλέον, τεράστιες είναι οι καταστροφές που έχουν σημειωθεί σε υποδομές, εγκαταστάσεις και γεωτεχνικό εξοπλισμό, όπως ποιμνιοστάσια, αποθήκες, στάβλους και γεωργικά μηχανήματα. Σε 50.000 ελαιόδεντρα και 2.500 ζώα και μελισσοσμήνη υπολογίζονται οι καταστροφές που σημειώθηκαν από τις πυρκαγιές στη Ρόδο, σύμφωνα με πρώτες εκτιμήσεις από κλιμάκιο του ΕΛΓΑ, που βρέθηκε στο νησί μετά από εντολή του υπουργού Αγροτικής Ανάπτυξης και Τροφίμων, Λευτέρη Αυγενάκη. Οι περισσότερες καταστροφές φυτικού κεφαλαίου εντοπίζονται κυρίως στις Τοπικές Κοινότητες Απόλλωνος, Ασκληπιείου, Γενναδίου και Βατίου, και αφορούν εκτός από ελαιόδεντρα, περιορισμένο αριθμό στρεμμάτων άλλων δενδροκαλλιεργειών, κηπευτικών και αμπελοκαλλιεργειών. Σε ό,τι αφορά τις απώλειες στο ζωικό κεφάλαιο, ο τελικός αριθμός θα οριστικοποιηθεί μετά την υποβολή δηλώσεων εκ μέρους των κτηνοτρόφων. Παράλληλα, σύμφωνα με ανακοίνωση του ΥΠΑΑΤ, κλιμάκιο του ΕΛΓΑ συμμετείχε σε σύσκεψη, η οποία πραγματοποιήθηκε στην Περιφέρεια Νοτίου Αιγαίου και κατόπιν συνεργασίας με τους αρμόδιους Αντιπεριφερειάρχες αποφασίστηκε να γίνει δεκτό το αίτημα των παραγωγών και να δοθεί παράταση της προθεσμίας υποβολής των δηλώσεων για τις ζημίες από τις πυρκαγιές μέχρι τις 14 Αυγούστου 2023 και να γίνει άμεσα ο ενταφιασμός των καμένων ζώων σε εφαρμογή των κανόνων της Δημόσιας Υγείας και σε συνεργασία μεταξύ των υπηρεσιών του ΕΛ.Γ.Α. και των ΔΑΟΚ. «Ο ΕΛΓΑ, αξιοποιώντας τις διαθέσιμες εικόνες από το δορυφορικό σύστημα “Copernicus”, για να προσδιοριστούν οι καλλιέργειες εντός των καμένων περιοχών από την πύρινη λαίλαπα και σε συνδυασμό με τις δηλώσεις των παραγωγών, θα συντάξει ψηφιακό αρχείο με τους δικαιούχους αποζημιώσεων», αναφέρει το ΥΠΑΑΤ σε ανακοίνωσή του. Σημαντικά μικρότερες ήταν οι ζημιές φυτικού κεφαλαίου στη περιοχή της Θεσσαλίας, οι οποίες αφορούν κυρίως καλλιέργειες αμυγδάλων και εξαιρετικά περιορισμένο αριθμό άλλων δενδροκαλλιεργειών, ενώ σημαντικές ζημίες υπάρχουν σε σιτηρά, τα οποία είχαν συγκομισθεί όπως επίσης σε αμπελοκαλλιέργειες. Σύμφωνα με την ίδια ανακοίνωση, μεγάλες είναι οι απώλειες ζωικού κεφαλαίου σε μια σειρά κοινοτήτων. Στις περισσότερες περιπτώσεις εξ αυτών χθες και σήμερα οι υπάλληλοι του ΕΛΓΑ σε συνεργασία με τις υπηρεσίες των ΔΑΟΚ επιχειρούν τόσο τις εξατομικευμένες εκτιμήσεις ανά κτηνοτροφική μονάδα, όσο και επισπεύδουν τις διαδικασίες ενταφιασμού των καμένων ζώων σύμφωνα με τους κανόνες δημόσιας υγείας. Επιπλέον, τεράστιες είναι οι καταστροφές που έχουν σημειωθεί σε υποδομές, εγκαταστάσεις και γεωτεχνικό εξοπλισμό, όπως ποιμνιοστάσια, αποθήκες, στάβλους και γεωργικά μηχανήματα. Η προθεσμία υποβολής των δηλώσεων από αγρότες και κτηνοτρόφους για τις ζημιές από τις τρέχουσες φωτιές έχει καθοριστεί 15 ημέρες μετά την ολοκλήρωση της κατάσβεσής τους και για τις δυο περιοχές. ",True
newsbomb.gr,https://www.kathimerini.gr/society/562543366/chalkidiki-ypo-meriko-elegcho-i-fotia-sti-nea-kallikrateia/,,Χαλκιδική: Υπό μερικό έλεγχο η φωτιά στη Νέα Καλλικράτεια,2023-07-28T14:31:06+03:00,Newsroom,"Αυτή την ώρα παραμένει στο σημείο μόνο ένα όχημα με δύο πυροσβέστες Υπό μερικό έλεγχο τέθηκε η πυρκαγιά που ξέσπασε, νωρίς το μεσημέρι, σε περιοχή της Νέας Καλλικράτειας Χαλκιδικής, στην οδό Δωδεκανήσου. Στο σημείο έσπευσαν άμεσα τέσσερα οχήματα της πυροσβεστικής Υπηρεσίας με δέκα πυροσβέστες, ενώ αυτή την ώρα παραμένει μόνο το ένα όχημα με δύο πυροσβέστες. Σύμφωνα με τον υπουργό Κλιματικής Κρίσης και Πολιτικής Προστασίας, Βασίλη Κικίλια, τις τελευταίες ημέρες εκδηλώθηκαν περίπου 660 πυρκαγιές, η συντριπτική πλειονότητα των οποίων προκλήθηκαν από ανθρώπινο χέρι, καθώς οφείλονταν σε εμπρησμούς, εγκληματική αμέλεια ή πρόθεση. «Ποτέ άλλοτε δεν είχαμε χάρτη σε κατάσταση συναγερμού για τόσες πολλές ημέρες στη σειρά, σε τόσες πολλές περιφέρειες», ανέφερε ο κ. Κικίλιας. Ο ίδιος τόνισε επίσης ότι το κράτος θα κάνει ό,τι πρέπει και ό,τι οφείλει για να ανακουφίσει τους πληγέντες και τις πληγείσες περιοχές. Με πληροφορίες από ΑΠΕ – ΜΠΕ ",False
newsbomb.gr,https://www.kathimerini.gr/society/562543327/mastiga-oi-tilefonikes-apates-apespasan-46-500-eyro-apo-dyo-gynaikes-sti-voreia-ellada/,,Μάστιγα οι τηλεφωνικές απάτες – Απέσπασαν 46.500 ευρώ από δύο γυναίκες στη Βόρεια Ελλάδα,2023-07-28T14:10:48+03:00,Newsroom,"Με στόχο την αντιμετώπιση τέτοιων περιστατικών εκ μέρους των πολιτών, η ΕΛ.ΑΣ. εξέδωσε σαφείς οδηγίες για το πώς πρέπει να ενεργούν Νέα κρούσματα τηλεφωνικής απάτης με πρόσχημα ατυχήματα που δήθεν υπέστησαν συγγενικά πρόσωπα ανυποψίαστων θυμάτων, καταγγέλθηκαν τις τελευταίες μέρες σε περιοχές της Κεντρικής Μακεδονίας. Πρόκειται για δύο περιπτώσεις, η πρώτη στην Ημαθία και η δεύτερη στην Πιερία, κατά τις οποίες άγνωστοι απέσπασαν συνολικά το ποσό των 46.500 ευρώ. Ειδικότερα, στην Ημαθία, άγνωστος προσποιούμενος τον γιατρό κάλεσε μία 49χρονη, υποστηρίζοντας ψευδώς ότι η κόρη της τραυματίστηκε σε τροχαίο και γι’ αυτό το λόγο πρέπει να υποβληθεί σε χειρουργείο. Με τον τρόπο αυτό πείστηκε να καταβάλει 21.500 ευρώ για να καλυφθεί το κόστος της υποτιθέμενης επέμβασης, ποσό το οποίο παρέδωσε σε συνεργό του δήθεν γιατρού. Στην περίπτωση της Πιερίας, μία 68χρονη παρέδωσε 25.000 ευρώ σε άγνωστο, ύστερα από ανάλογο τηλεφώνημα που δέχθηκε για ατύχημα της κόρης της ύστερα από πτώση. Τα δύο παραπάνω περιστατικά ερευνώνται από τις αρμόδιες αστυνομικές αρχές και δεν αποκλείεται οι δράστες να επιχείρησαν να εξαπατήσουν κι άλλους πολίτες στις ίδιες περιοχές. Μόλις τα προηγούμενα 24ωρα, η Ασφάλεια Καβάλας ανακοίνωσε ότι εξιχνίασε εννέα περιπτώσεις απάτης με την ίδια μέθοδο, τέσσερις τετελεσμένες και πέντε σε απόπειρα, σε Καβάλα, Αλεξανδρούπολη και Βόλο, συλλαμβάνοντας μία 68χρονη, με καταγωγή από τη Βουλγαρία. Η συλληφθείσα φέρεται ως μέλος εγκληματικής ομάδας και είχε το ρόλο της είσπραξης χρημάτων και τιμαλφών. Στην κατοχή της βρέθηκαν 134 χρυσές λίρες και κοσμήματα. Το κύκλωμα φέρεται, σύμφωνα με την ΕΛ.ΑΣ., να αποκόμισε σε διάστημα 10 ημερών 51.000 ευρώ και τιμαλφή. Η «κομπίνα» με τα δήθεν τροχαία ατυχήματα είναι από τις πιο συνηθισμένες μορφές απάτης έχοντας εξελιχθεί σε μάστιγα, παρά τις ενημερωτικές καμπάνιες που διεξάγει κατά καιρούς η ΕΛ.ΑΣ. για την προστασία των πολιτών, συνήθως ηλικιωμένων και υπέργηρων. Αστυνομικές πηγές με γνώση της συγκεκριμένης μεθόδου απάτης, επισημαίνουν ότι οι επιτήδειοι εκμεταλλεύονται τη σύγχυση και συναισθηματική φόρτιση που προκαλούν στα θύματά τους, την ώρα που πραγματοποιούν τις τηλεφωνικές κλήσεις, καθιστώντας αυτά ευάλωτα στην επίτευξη του στόχου τους. Με στόχο την αντιμετώπιση και την πρόληψη τέτοιων περιστατικών εκ μέρους των πολιτών, η ΕΛ.ΑΣ. εξέδωσε σαφείς οδηγίες για τον τρόπο που πρέπει να ενεργούν. Συγκεκριμένα συμβουλεύουν τα εξής στους πολίτες: – Να είναι ιδιαίτερα επιφυλακτικοί όταν άγνωστοι προσπαθήσουν να τους πείσουν για την καταβολή χρηματικού ποσού, με το πρόσχημα επείγουσας ανάγκης συγγενικού – φιλικού προσώπου (π.χ. νοσηλεία σε νοσοκομείο). Το ίδιο μπορεί να προσπαθήσουν και τηλεφωνικά. Για τους ίδιους λόγους να μην ενδίδουν σε προτροπές για συνάντηση (ραντεβού κ.λπ.). – Σε περιπτώσεις που άγνωστοι επικαλούνται έκτακτη ανάγκη γνωστού – συγγενικού προσώπου, να επιδιώκουν πάντα οι ίδιοι να επικοινωνούν τηλεφωνικά με το γνωστό – συγγενικό πρόσωπο, προς επιβεβαίωση των όσων επικαλούνται. Η επικοινωνία να γίνεται με δικό τους τηλέφωνο και κατόπιν δικής τους πρωτοβουλίας και να μην δέχονται να μιλάνε με άτομο, το οποίο κάλεσαν οι άγνωστοι. – Σε κάθε περίπτωση, να δηλώνουν ότι δεν πρόκειται να παραδώσουν χρήματα, εάν δεν εμφανιστούν οι γνωστοί – συγγενείς τους. – Να μην δέχονται σε καμία περίπτωση άγνωστα άτομα να τους οδηγήσουν σε Πιστωτικό Κατάστημα ή ΑΤΜ για ανάληψη χρηματικού ποσού. – Επισημαίνεται ότι από νοσοκομεία ή από δημόσιες υπηρεσίες δεν χρησιμοποιείται η πρακτική υπάλληλοί τους να μεταβαίνουν σε οικίες ή σε δημόσιους χώρους και να ζητούν από πολίτες την καταβολή χρημάτων για υπηρεσίες που παρέχουν. – Να έχουν πάντα διαθέσιμους τους τηλεφωνικούς αριθμούς, με τους οποίους πρέπει να επικοινωνήσουν σε περίπτωση ανάγκης (Αστυνομία, Πυροσβεστική, Νοσοκομεία, στενοί συγγενείς κ.α.). – Να ενημερώνουν πάντα τις αστυνομικές Αρχές, ακόμη και σε περίπτωση απόπειρας απάτης σε βάρος τους. Με πληροφορίες από ΑΠΕ – ΜΠΕ ",False
newsbomb.gr,https://www.kathimerini.gr/society/562543291/epitheoriseis-kai-askiseis-pyrasfaleias-sta-stratopeda-tis-epomenes-imeres/,,Επιθεωρήσεις και ασκήσεις πυρασφάλειας στα στρατόπεδα,2023-07-28T13:56:58+03:00,Newsroom,"Αρμόδιος συντονιστής για τις δράσεις Πολιτικής Προστασίας ορίσθηκε ο Υφυπουργός Εθνικής Αμυνας Νίκος Χαρδαλιάς Επιθεωρήσεις μέτρων πυρασφάλειας, καθώς και ασκήσεις πυρασφάλειας θα πραγματοποιηθούν τις αμέσως επόμενες ημέρες σε μονάδες των Ενόπλων Δυνάμεων, όπως σε σχετική ενημέρωση του ΓΕΕΘΑ, στον απόηχο των καταστροφών που προκλήθηκαν από τις πυρκαγιές σε αποθήκες οπλισμού της Πολεμικής Αεροπορίας στη Νέα Αγχίαλο. Συγκεκριμένα, όπως αναφέρεται, με εντολή του Υπουργού Εθνικής Άμυνας, Νίκου Δένδια, στον Αρχηγό ΓΕΕΘΑ Στρατηγό Κωνσταντίνο Φλώρο, θα πραγματοποιηθούν επιθεωρήσεις των μέτρων πυρασφάλειας, όπως και ασκήσεις πυρασφάλειας, σε Σχηματισμούς και Μονάδες των Ενόπλων Δυνάμεων σε όλη τη χώρα, τις αμέσως επόμενες ημέρες.  Αρμόδιος συντονιστής για τις δράσεις Πολιτικής Προστασίας ορίσθηκε ο Υφυπουργός Εθνικής Αμυνας Νίκος Χαρδαλιάς, ο οποίος ως επικεφαλής Κλιμακίου θα πραγματοποιήσει επισκέψεις σε μονάδες των Ενόπλων Δυνάμεων από την Κυριακή 30 Ιουλίου 2023 και επί τρεις συνεχείς ημέρες, τονίζεται ακόμη.   Αντικείμενο των επισκέψεων είναι οι επιτόπιοι έλεγχοι, η διεξαγωγή ασκήσεων πυρασφάλειας και η εξέταση όλων των ζητημάτων που αφορούν στην ασφάλεια προσωπικού και μέσων, όπως και η εφαρμογή των σχεδίων ασφαλείας σε όλες τις Μονάδες της χώρας.     Για τα ζητήματα πυρασφάλειας πραγματοποιήθηκε σήμερα σύσκεψη στο Υπουργείο Εθνικής Άμυνας υπό τον Υφυπουργό κ. Χαρδαλιά, με τη συμμετοχή του Υπαρχηγού ΓΕΕΘΑ, Αντιναυάρχου Φραγκίσκου Λελούδα και των αρμοδίων των Γενικών Επιτελείων.     ",False
newsbomb.gr,https://www.kathimerini.gr/society/562543270/kalamata-mia-syllipsi-gia-proklisi-pyrkagias-apo-ameleia/,,Καλαμάτα: Μία σύλληψη για πρόκληση πυρκαγιάς από αμέλεια,2023-07-28T13:43:01+03:00,Newsroom,"Σύμφωνα με τον υπ. Κλιματικής Κρίσης και Πολιτικής Προστασίας, η συντριπτική πλειονότητα των πυρκαγιών τις τελευταίες ημέρες προκλήθηκαν από ανθρώπινο χέρι Συνελήφθη, στο πλαίσιο της αυτόφωρης διαδικασίας, από ανακριτικούς υπαλλήλους της Πυροσβεστικής Υπηρεσίας Καλαμάτας, με τη συνδρομή ανακριτικών υπαλλήλων της ΕΛ.ΑΣ., ένας άνδρας, ως υπαίτιος πρόκλησης πυρκαγιάς από αμέλεια σε αγροτική έκταση εντός της ΤΚ Αριοχωρίου, του Δήμου Καλαμάτας Μεσσηνίας. Υπενθυμίζεται ότι, ο υπουργός Κλιματικής Κρίσης και Πολιτικής Προστασίας, Βασίλης Κικίλιας δήλωσε νωρίτερα ότι τις τελευταίες ημέρες εκδηλώθηκαν περίπου 660 πυρκαγιές, η συντριπτική πλειονότητα των οποίων προκλήθηκαν από ανθρώπινο χέρι, καθώς οφείλονταν σε εμπρησμούς, εγκληματική αμέλεια ή πρόθεση. «Ποτέ άλλοτε δεν είχαμε χάρτη σε κατάσταση συναγερμού για τόσες πολλές ημέρες στη σειρά, σε τόσες πολλές περιφέρειες», ανέφερε ο κ. Κικίλιας. Ο ίδιος τόνισε επίσης ότι το κράτος θα κάνει ό,τι πρέπει και ό,τι οφείλει για να ανακουφίσει τους πληγέντες και τις πληγείσες περιοχές. Με πληροφορίες από ΑΠΕ – ΜΠΕ ",False
newsbomb.gr,https://www.kathimerini.gr/society/562543099/nea-agchialos-kena-kai-astochies-sti-fylaxi-tis-apothikis-oplismoy-mpalaki-oi-eythynes/,,Νέα Αγχίαλος: Κενά και αστοχίες στη φύλαξη της αποθήκης οπλισμού – «Μπαλάκι» οι ευθύνες,2023-07-28T12:29:16+03:00,Σταύρος Ιωαννίδης,"Τουλάχιστον μία από τις αποθήκες οπλισμού της Πολεμικής Αεροπορίας που βρίσκονται εντός του στρατοπέδου πυρομαχικών «Καραμπά» στη Νέα Αγχίαλο φαίνεται να έχει καταστραφεί ολοσχερώς ενώ, σύμφωνα με πληροφορίες, ζημιές έχουν υποστεί και άλλοι χώροι της Μονάδας. Πρώτο μέλημα της στρατιωτικής ηγεσίας είναι να γίνει αποτίμηση της απώλειας οπλισμού, όταν οι συνθήκες επιτρέψουν την είσοδο των πυροτεχνουργών στον χώρο, αλλά και να ελεγχθεί η περιοχή για διασπορά επικίνδυνων εκρηκτικών υλών που θα μπορούσαν να προκαλέσουν νέες εκρήξεις. Την ίδια ώρα πάντως, προκύπτει μια σειρά από σοβαρά ερωτήματα σχετικά με τη φύλαξη μιας από τις πιο νευραλγικές Μονάδες των Ενόπλων Δυνάμεων, μόλις έξι χιλιόμετρα από τη μεγαλύτερη αεροπορική βάση της χώρας, την 111 Πτέρυγα Μάχης της Νέας Αγχιάλου. Αρμόδιες πηγές με βαθιά γνώση των διαδικασιών τονίζουν στην «Κ» ότι αν και είναι νωρίς για εξαγωγή ασφαλών συμπερασμάτων, φαίνεται πως εντοπίζονται μια σειρά από αστοχίες που οδήγησαν στη μεγαλύτερη απώλεια πυρομαχικών και μάλιστα υψηλής στρατηγικής και οικονομικής αξίας, εδώ και δεκαετίες.   «Οι αποθήκες οπλισμού της Πολεμικής Αεροπορίας δεν έχουν καμία σχέση με τις άλλες αποθήκες πυρομαχικών. Είναι στόχοι υψηλής αξίας και οφείλεις να τους προστατεύεις με νύχια και με δόντια. Είναι το τελευταίο που θέλεις να χάσεις» λένε στην «Κ» αξιωματικοί του αεροπορικού Επιτελείου.   Στην αποθήκη του στρατοπέδου «Καραμπά» φυλάσσονται όπλα υψηλής στρατηγικής και οικονομικής αξίας. Πρόκειται για μέρος του οπλισμού των F-16 Block30 της 330 Μοίρας «Κεραυνός» και των F-16 Block 50 της 341 Μοίρας «Βέλος» και της 347 Μοίρας «Περσέας». Σχεδόν το ένα τρίτο του συνόλου των ελληνικών F-16 υπηρετεί στην 111 Πτέρυγα Μάχης της Νέας Αγχιάλου. Σύμφωνα με πληροφορίες, η αποθήκη περιείχε κυρίως βόμβες αλλά και ειδικά όπλα, η κατάσταση των οποίων θα διαπιστωθεί όταν επιτραπεί η είσοδος στους πυροτεχνουργούς.   Αρμόδιες πηγές εξηγούν στην «Κ» ότι ένα μέρος των όπλων (Α’ Χορηγία) βρίσκεται στις Μοίρες, ώστε σε περίπτωση ανάγκης τα αεροσκάφη να λάβουν έναν πλήρη φόρτο και να απογειωθούν ενώ τα υπόλοιπα (Β’ Χορηγία) φυλάσσονται σε αποθήκες, όπως αυτή που καταστράφηκε, για στρατηγικούς λόγους.  Οι εκρήξεις στην αποθήκη οπλισμού αλλά και η ταχύτητα με την οποία κινήθηκε η φωτιά, ανάγκασαν το Αρχηγείο Τακτικής Αεροπορίας να διατάξει την προληπτική απομάκρυνση όσων F-16 βρίσκονταν εκτός των τσιμεντένιων καταφυγίων (Shelter) της 111 Πτέρυγας Μάχης και τη μεταστάθμευση τους σε γειτονικά αεροδρόμια. Άλλωστε, λόγω της επικινδυνότητας ήταν αδύνατη η προσπάθεια κατάσβεσης από αέρος ή από τις επίγειες δυνάμεις ενώ στην περιοχή αναπτύχθηκε ένα μη επανδρωμένο αεροσκάφος HERON ώστε να γίνει εκτίμηση της κατάστασης. Αν και πρωταρχικό μέλημα της ηγεσίας είναι να οριοθετηθεί πλήρως η φωτιά και να γίνει εκτίμηση της απώλειας πυρομαχικών, οι ευθύνες για το τι πήγε στραβά ήδη αναζητούνται. Το σχέδιο αντίδρασης δεν φαίνεται να λειτούργησε ούτε εντός ούτε εκτός του στρατοπέδου όπου φυλάσσονται τα πολύτιμα όπλα των F-16, ενώ δεν είναι σαφές αν υπήρχε πρόνοια για την αντιμετώπιση πυρκαγιάς.  Από τη Μεσογείων γίνεται λόγος για αδράνεια της πυροσβεστικής υπηρεσίας που υποτίμησε τη σοβαρότητα της κατάστασης καθώς η φωτιά έκαιγε στην περιοχή από την προηγούμενη ημέρα. Επισημαίνεται, πάντως, ότι δεν είναι η πρώτη φορά που μια πυρκαγιά πλησιάζει σε αποθήκη οπλισμού, στη συγκεκριμένη περίπτωση, όμως, δεν φαίνεται να λειτούργησε κανένα από τα πρωτόκολλα ασφαλείας. Ο Νίκος Δένδιας ζήτησε από τον Αρχηγό ΓΕΕΘΑ τη διενέργεια κατεπείγουσας Ένορκης Διοικητικής Εξέτασης για να αναζητηθούν οι ευθύνες. Από την πλευρά της, η Πυροσβεστική Υπηρεσία διαμηνύεται ότι το μεσημέρι της Πέμπτης οι ισχυροί άνεμοι άλλαξαν τη φορά της πυρκαγιάς και την έστρεψαν προς την αποθήκη οπλισμού. Αρμόδιος αξιωματούχος της πυροσβεστικής, ωστόσο, αναφέρει στην έντυπη Καθημερινή «δεν είχε υπάρξει μέριμνα για τον καθαρισμό του χώρου των αποθηκών» που θα έπρεπε να γίνει με μέριμνα του στρατιωτικού προσωπικού. Αντικείμενο έρευνας θα αποτελέσουν οι προδιαγραφές ασφαλείας, το σύστημα πυρασφάλειας, η κατάσταση του χώρου περιμετρικά του στρατοπέδου και της αποθήκης οπλισμού αλλά και οι χρόνοι αντίδρασης τόσο της πυροσβεστικής υπηρεσίας όσο και των αξιωματικών των Ενόπλων Δυνάμεων που είναι υπεύθυνοι για την φύλαξη της αποθήκης οπλισμού.   Σημαντικά ερωτήματα όμως παραμένουν αναπάντητα, όπως το αν είχε τεθεί σε επιφυλακή το προσωπικό λόγω της κρισιμότητας της Μονάδας και του αυξημένου κινδύνου πυρκαγιάς, αν είχε γίνει αποψίλωση του χώρου εντός και εκτός Μονάδας, αν υπήρχε και αν λειτούργησε το σύστημα καταστολής πυρκαγιάς και τι υλικά ή πυρομαχικά μπορεί υπήρχαν διασκορπισμένα στον χώρο και προκάλεσαν την άνοδο της θερμοκρασίας εντός της αποθήκης που φυλάσσονται όπλα υψηλής εκρηκτικότητας με αποτέλεσμα την πυροδότηση τους. Στο «μικροσκόπιο» μπαίνει και το ενδεχόμενο να είχαν αφεθεί όπλα και εκρηκτικές ύλες εκτός αποθηκών. Σύμφωνα με πληροφορίες, πρόκειται για αποθήκες κατασκευασμένες με νατοϊκά πρότυπα, μέρος των οποίων βρίσκεται κάτω από την επιφάνεια του εδάφους ενώ το υπέργειο τμήμα διαθέτει επιχωματώσεις ώστε να είναι «απρόσβλητες» σε περίπτωση επιδρομής. Προβλέπεται ακόμη, η ύπαρξη αντιπυρικών ζωνών και συστήματος πυρόσβεσης για το εσωτερικό της αποθήκης. Ωστόσο, όπως δείχνουν τα πρώτα στοιχεία, οι εκρήξεις των βλημάτων προκλήθηκαν από την υψηλή θερμοκρασία που αναπτύχθηκε στο εσωτερικό καθώς η φωτιά δεν φαίνεται να πέρασε εντός του χώρου που αποθηκεύεται ο οπλισμός.   Αρμόδιες στρατιωτικές πηγές πάντως, επισημαίνουν ότι θα απαιτηθεί μεγάλο χρονικό διάστημα για να διαπιστωθεί το πραγματικό μέγεθος της ζημιάς, ενώ η περιοχή πρόκειται να παραμείνει αποκλεισμένη σε μεγάλη ακτίνα γύρω από την αποθήκη οπλισμού. Ειδικά τμήματα πυροτεχνουργών των Ενόπλων Δυνάμεων βρίσκονται ήδη στο σημείο και όταν το επιτρέψουν οι συνθήκες θα αναλάβουν να «χτενίσουν» την περιοχή και να απομακρύνουν την εκρηκτική ύλη. Δεν αποκλείεται μάλιστα, βλήματα και πυρομαχικά να έχουν διασκορπιστεί σε μεγάλες αποστάσεις και να παραμένουν ενεργά. ",False
newsbomb.gr,https://www.kathimerini.gr/society/562543078/patra-nekri-entopistike-55chroni-egklima-deichnei-i-iatrodikastiki-ekthesi/,,Πάτρα: Νεκρή εντοπίστηκε 55χρονη – Έγκλημα δείχνει η ιατροδικαστική έκθεση,2023-07-28T12:16:59+03:00,Newsroom,"Η γυναίκα είχε δεχθεί σοβαρά χτυπήματα στην περιοχή του κεφαλιού. Σε εξέλιξη βρίσκονται οι έρευνες της Ασφάλειας Πατρών για την διαλεύκανση της υπόθεσης της δολοφονίας μιας 55χρονης γυναίκας, η σορός της οποίας βρέθηκε μέσα στο σπίτι της, στην περιοχή της Άνω Πόλης. Σύμφωνα με την αστυνομία, η γυναίκα είχε δεχθεί σοβαρά χτυπήματα στην περιοχή του κεφαλιού, ενώ οι αστυνομικοί έχουν συλλέξει στοιχεία από τον χώρο του σπιτιού και λαμβάνουν καταθέσεις από άτομα που γνώριζαν την 55χρονη. Όπως μετέδωσε η ΕΡΤ, την 55χρονη αναζητούσε φιλικό της πρόσωπο και ειδοποίησε τις αρχές. Επί τόπου έσπευσαν αστυνομία και ΕΚΑΒ, ενώ στο σημείο βρέθηκε ​ιατροδικαστής για να διαπιστώσει τα αίτια θανάτου.   ",False
newsbomb.gr,https://www.kathimerini.gr/society/562542133/pyrkagies-sto-eleos-ton-anazopyroseon/,,Πυρκαγιές: Στο έλεος των αναζωπυρώσεων,2023-07-28T11:33:03+03:00,Γιάννης Παπαδόπουλος,"Γιατί χάνεται η μάχη με τις φλόγες, οι οποίες επιστρέφουν εκτός ελέγχου Το σκηνικό μοιάζει απαράλλαχτο τις τελευταίες ημέρες. Συνέβη στην Κάρυστο, τη Ρόδο και τη Μαγνησία. Το μέτωπο των πυρκαγιών μοιάζει κάποια στιγμή να περιορίζεται, ώσπου προκύπτει μια αναζωπύρωση που δεν μπορεί να αναχαιτιστεί και η πυρκαγιά παίρνει ξανά ανεξέλεγκτες διαστάσεις οδηγώντας σε διαδοχικές εκκενώσεις περιοχών. Κάτι αντίστοιχο είχε συμβεί και το 2021 στην Αττική, όταν δεν ελέγχθηκε σωστά η φωτιά στη Βαρυμπόμπη και από μια αναζωπύρωση χάθηκε ξανά ο έλεγχος και συνεχίστηκε η καταστροφική πορεία της. Θεωρείται κοινός τόπος, από δασολόγους καθώς και ορισμένα έμπειρα στελέχη της Πυροσβεστικής που έχουν μιλήσει στην «Κ», ότι οι καμένες εκτάσεις «πρέπει να περπατηθούν». Τα πεζοπόρα τμήματα θα πρέπει να εργαστούν στο πεδίο, να χωρίσουν το καμένο από το άκαυτο, να αποκλείσουν την πιθανότητα να φουντώσει και πάλι η φωτιά. «Θέλει τσάπα και φτυάρι, πρέπει να γίνεται συστηματικά. Εάν φυλάς τη φωτιά από μακριά, από τον δρόμο, θα ξεφεύγει. Οσο καλύτερος είναι ο τοπικός συντονιστής τόσο καλύτερη δουλειά γίνεται σε αυτό το κομμάτι», λέει στην «Κ» ο Γαβριήλ Ξανθόπουλος, ερευνητής στο Ινστιτούτο Μεσογειακών Δασικών Οικοσυστημάτων και ειδικός σε θέματα δασικών πυρκαγιών. Τα πεζοπόρα τμήματα θα πρέπει να εργαστούν στο πεδίο, να χωρίσουν το καμένο από το άκαυτο, να αποκλείσουν την πιθανότητα να φουντώσει και πάλι η φωτιά. Στην πράξη αυτό είτε δεν γίνεται πάντα είτε δεν κατορθώνεται κατά την επιχείρηση να περικλειστεί από το έδαφος μια πυρκαγιά και να μην «ανοίξει», ενδεχομένως γιατί το βάρος των δυνάμεων μπορεί να πέσει παράλληλα στη φύλαξη σπιτιών και έτσι να προχωρήσει μια φωτιά. Οσο μεγαλώνει η περίμετρός της τόσο πιο δύσκολο είναι έπειτα να εξασφαλιστεί ότι δεν θα προκύψουν αναζωπυρώσεις. Εάν δεν αρκούν μετά οι επίγειες δυνάμεις, που θα πρέπει όμως να μπουν μέσα στα καμένα, καθίσταται ακόμη πιο περίπλοκη η φύλαξή τους. Οπως εξηγεί ο κ. Ξανθόπουλος, είναι λάθος το δόγμα ότι το κύριο έργο γίνεται μόνο από τα εναέρια μέσα στην κατάσβεση των πυρκαγιών. Υπό συνθήκες χαμηλής σχετικής υγρασίας και καύσωνα, όταν είναι ιδιαίτερα εύφλεκτη η συσσωρευμένη καύσιμη ύλη στα δάση, το πρόβλημα δεν θα εξαλειφθεί με την εναέρια πυρόσβεση, όπως παρατηρεί ο ίδιος, εκτός «και αν μια περιοχή πνιγεί στο νερό». «Κάποια στιγμή ακόμη και έπειτα από ημέρες θα δεις έναν καπνό εδώ, έναν εκεί, μέχρι μια καύτρα να συναντήσει άκαυτο κομμάτι», λέει. Η «Κ» το διαπίστωσε από κοντά στη Ρόδο. Είχε συμπληρωθεί μία εβδομάδα από τότε που η πυρκαγιά είχε περάσει από τον Προφήτη Ηλία και είχε αντιμετωπιστεί. Δεν υπήρχε ενεργό μέτωπο πλέον εκεί. Ομως ακόμη και τόσες ημέρες μετά προέκυπταν αναζωπυρώσεις σε άκαυτα σημεία, τα οποία γειτνίαζαν με την καμένη περιοχή. Ο κίνδυνος δεν είχε εξαλειφθεί. ",False
newsbomb.gr,https://www.kathimerini.gr/society/562542184/ti-tha-allaxei-sti-dioikitiki-domi-toy-eody/,,Τι θα αλλάξει στη διοικητική δομή του ΕΟΔΥ,2023-07-28T10:19:00+03:00,Πέννυ Μπουλούτζα,"Σε αλλαγές στο μοντέλο διοίκησης του Εθνικού Οργανισμού Δημόσιας Υγείας προχωράει το υπουργείο Υγείας Σε αλλαγές στο μοντέλο διοίκησης του Εθνικού Οργανισμού Δημόσιας Υγείας προχωράει το υπουργείο Υγείας. Ειδικότερα, με τροπολογία επί του σχεδίου νόμου για την κύρωση πρόσφατων πράξεων νομοθετικού περιεχομένου, μεταξύ των οποίων και αυτή που αφορά την ενίσχυση της στελέχωσης των ασθενοφόρων των κέντρων υγείας και του ΕΚΑΒ, το υπουργείο Υγείας καταργεί τις θέσεις των δύο αντιπροέδρων του ΕΟΔΥ και συστήνει θέση διευθύνοντος συμβούλου, ο οποίος μετέχει στο Δ.Σ. του και ουσιαστικά ασκεί τη διοίκηση στον Οργανισμό, αντλώντας τις σχετικές αρμοδιότητες από τον πρόεδρο του Δ.Σ. του ΕΟΔΥ. Οπως αναφέρεται στην αιτιολογική έκθεση, «η αναδιοργάνωση της διοίκησης και η ανακατανομή των αρμοδιοτήτων μεταξύ των οργάνων διοίκησης του ΕΟΔΥ κρίνεται επιβεβλημένη προκειμένου να καταστεί περισσότερο αποτελεσματική και αποδοτική η επίτευξη των σκοπών του και να βελτιωθεί η δυνατότητα ανταπόκρισής του στις προκλήσεις που θέτει η ανάγκη προστασίας και προαγωγής της δημόσιας υγείας». Το υπουργείο Υγείας καταργεί τις θέσεις των δύο αντιπροέδρων και συστήνει θέση διευθύνοντος συμβούλου. Σύμφωνα με την τροπολογία, ο διευθύνων σύμβουλος μεταξύ άλλων προΐσταται διοικητικά όλων των υπηρεσιών του Οργανισμού, μεριμνά για την οργάνωση, τον συντονισμό και την καθοδήγηση του εκτελούμενου έργου και εγκρίνει δαπάνες. Ο διευθύνων σύμβουλος, που είναι πλήρους και αποκλειστικής απασχόλησης, ορίζεται με απόφαση του υπουργού Υγείας και πρέπει να είναι κάτοχος πτυχίου στο γνωστικό αντικείμενο των επιστημών υγείας, καθώς και μεταπτυχιακού και διδακτορικού διπλώματος. Η θητεία του, όπως και του προέδρου του Δ.Σ., είναι τριετής, ενώ υπάρχει δυνατότητα ανανέωσής της για μία φορά. Την απογοήτευση και τον θυμό τους για τις νέες αλλαγές εκφράζει ο Πανελλήνιος Σύλλογος Εργαζομένων ΕΟΔΥ, που καταδικάζει την επιλογή του υπουργείου να καταθέτει τροπολογίες που αφορούν τους εργαζομένους ερήμην τους. Διαμαρτύρονται έντονα επίσης για το γεγονός ότι ο διευθύνων σύμβουλος δεν θα τοποθετείται κατόπιν ανοιχτής προκήρυξης και μέσω μιας διαγωνιστικής διαδικασίας, αλλά θα ορίζεται με απόφαση του υπουργού Υγείας. «Παρά τις υποσχέσεις για μεταρρυθμίσεις και αναβάθμιση του ΕΟΔΥ, διαπιστώνουμε ότι δεν υπάρχει καμία πρόθεση να εξελιχθεί ο φορέας, ενώ η ίδια η κυβέρνηση έχει εξαγγείλει ότι θα φέρει νομοσχέδιο για την επιλογή διοικήσεων μέσω ΑΣΕΠ. Αντίθετα, τοποθετήσεις με τέτοιες προδιαγραφές μάς γυρνούν 30 χρόνια πίσω», αναφέρει ο σύλλογος σε ανακοίνωσή του. ",False
newsbomb.gr,https://www.kathimerini.gr/society/562542193/istorika-fylla-me-tin-k-dialogos-elladas-toyrkias/,,Ιστορικά Φύλλα με την «Κ»: Διάλογος Ελλάδας –Τουρκίας,2023-07-28T09:57:00+03:00,Newsroom,"Μετά την κατάρρευση της πέμπτης κυβέρνησης του Σουλεϊμάν Ντεμιρέλ, στις 5 Ιανουαρίου 1978, την πρωθυπουργία στην Τουρκία ανέλαβε ο Μπουλέντ Ετσεβίτ. Ηδη από τις πρώτες δηλώσεις του έκανε λόγο για την ανάγκη ειρηνικής επίλυσης των ελληνοτουρκικών προβλημάτων και του Κυπριακού. Ωστόσο, η ελληνική πλευρά δεν έβρισκε απολύτως πειστικές τις προθέσεις του Τούρκου πρωθυπουργού, καθώς η Τουρκία είχε απορρίψει ή αγνοήσει τις προτάσεις της Ελλάδας για τη διευθέτηση όλων των εκκρεμοτήτων. Oπως εξηγούσε και ο πρωθυπουργός Κωνσταντίνος Καραμανλής, από τη μεριά της η Ελλάδα είχε αποδείξει την προσήλωσή της στην ειρηνική επίλυση των προβλημάτων. Λαμβάνοντας πάντα υπόψη την ευρωπαϊκή προοπτική της Ελλάδας, η οποία εξακολουθούσε να βρίσκεται υπό διαπραγμάτευση, ο Κων. Καραμανλής δέχθηκε την πρόσκληση σε διάλογο με τον Τούρκο ομόλογό του. «Πολύωρα τετ-α-τετ Καραμανλή-Ετσεβίτ», έγραφε η «Καθημερινή» για να περιγράψει την έναρξη των συνομιλιών στο Μοντρέ της Ελβετίας, στις 10 Μαρτίου 1978. Στην πραγματικότητα, οι διήμερες συνομιλίες στο Μοντρέ δεν κατέληξαν σε κάτι ουσιαστικό. Η μόνη απόφαση που ελήφθη ήταν η συνέχιση των διμερών επαφών σε επίπεδο γ.γ. των ΥΠΕΞ. Καμία από τις δύο χώρες δεν υπαναχωρούσε στις θέσεις της που αφορούσαν τον εναέριο χώρο και την υφαλοκρηπίδα, τη στρατιωτικοποίηση των νησιών του Αιγαίου και τις θρησκευτικές μειονότητες. Στις συζητήσεις, δεν αναφέρθηκε το Κυπριακό. Ο Καραμανλής πίστευε ότι προσφορότερο πεδίο διευθέτησής του ήταν εκείνο του διακοινοτικού διαλόγου Ελληνοκυπρίων-Τουρκοκυπρίων υπό την αιγίδα του ΟΗΕ και όχι εκείνο των διμερών ελληνοτουρκικών συνομιλιών. ",False
newsbomb.gr,https://www.kathimerini.gr/society/562542196/axiopoiisi-tis-dasikis-viomazas/,,Αξιοποίηση της δασικής βιομάζας,2023-07-28T09:37:00+03:00,Γιώργος Λιάλιος,"Μοντέλο με οικονομικά κίνητρα για περιοχές στη νότια Ελλάδα εξήγγειλε ο Θ. Σκυλακάκης Ενα νέο μοντέλο για την απομάκρυνση της βιομάζας από τα δάση της νότιας Ελλάδας επεξεργάζεται το υπουργείο Περιβάλλοντος. Το πλαίσιο θα περιλαμβάνει οικονομικά κίνητρα προς συνεταιρισμούς, εταιρείες και άλλους ενδιαφερόμενους, ώστε να δημιουργηθεί μια αγορά για τη βιομάζα (πέραν της ξυλείας) που σε βάθος χρόνου θα κάνει τις εργασίες αυτές αυτοχρη-ματοδοτούμενες. Τις σχετικές εξαγγελίες έκανε χθες ο υπουργός Περιβάλλοντος Θεόδωρος Σκυλακάκης σε συνέντευξή του στον ραδιοφωνικό σταθμό ΣΚΑΪ 100,3. «Μας λένε ότι υπάρχει υπερβάλλουσα καύσιμη ύλη και ανάγκη καθαρισμού και συντήρησης δασικών δρόμων και διάνοιξης αντιπυρικών ζωνών», ανέφερε. «Υπάρχει και ανάγκη να “μοντελοποιήσουμε” με κάποιο τρόπο τον κίνδυνο των μεγάλων πυρκαγιών, που μπορούν να συμβούν και τι μπορούμε να κάνουμε για να χαράξουμε στρατηγικές γραμμές άμυνας. Τι χρειάζεται να γίνει; Κατ’ αρχάς, πρέπει η βιομάζα που θα βγει από τα δάση, η υπερβάλλουσα –διότι κάποια πρέπει να γυρνάει πάντα μέσα στο δάσος για να υπάρχει η αειφορία– να αξιοποιείται οικονομικά, κυρίως και κατά προτεραιότητα σε ξύλο και μετά σε βιοκαύσιμα, βιοαέριο ή και παραγωγή ενέργειας». Πιθανή σύνδεση αδειών υλοτομίας στα παραγωγικά δάση της βόρειας Ελλάδας με τον καθαρισμό στον Νότο. Ο κ. Σκυλακάκης προανήγγειλε ένα πλέγμα οικονομικών κινήτρων, το οποίο θα ανακοινωθεί το φθινόπωρο. «Εχει πολύ μεγάλη σημασία τα κίνητρα αυτά να οδηγήσουν σε πραγματικό αποτέλεσμα. Οπότε θέλει σωστό σχεδιασμό, αλλά το φθινόπωρο θα μπορούμε να παρουσιάσουμε ένα βασικό πλαίσιο, με το οποίο να δοθούν πραγματικά κίνητρα για την πρόληψη στο δάσος». Μια ιδέα την οποία αυτή τη στιγμή επεξεργάζεται το υπουργείο είναι να συνδέσει τις άδειες υλοτομίας στα παραγωγικά δάση της βόρειας Ελλάδας με τον καθαρισμό δασών στον Νότο, σε δάση που δεν προσφέρονται για τον σκοπό αυτό και διατρέχουν αυξημένο κίνδυνο πυρκαγιάς. «Ενα κίνητρο θα μπορούσε να είναι ότι, όταν βγαίνει η βιομάζα από ένα παραγωγικό δάσος, π.χ. του Βορρά και αξιοποιείται, ταυτόχρονα, να υπάρχει μια υποχρέωση σε ένα άλλο μη παραγωγικό δάσος στον Νότο να γίνεται καθαρισμός», κατέληξε ο κ. Σκυλακάκης. Αξίζει πάντως να σημειωθεί πως όταν ξεκίνησε, το πρόγραμμα καθαρισμών Antinero είχε μια ανάλογη φιλοδοξία, η οποία, όπως φαίνεται, δεν ευοδώθηκε. «Στόχος του προγράμματος είναι να στρέψουμε τους εργολάβους πρασίνου στην αξιοποίηση της καύσιμης ύλης, δηλαδή να δημιουργήσουμε μια νέα αγορά αυτοχρηματοδότησης των καθαρισμών. Γι’ αυτό και η υποβολή πρότασης αξιοποίησης της καύσιμης ύλης ήταν όρος στην επιλογή αναδόχων», ανέφερε στην «Κ» τον Μάρτιο του 2022 ο τότε υφυπουργός Περιβάλλοντος Γιώργος Αμυράς. Με δεδομένο ότι η μελλοντική αυτοχρηματοδότηση των εργασιών απέτυχε, το υπουργείο στρέφεται τώρα στην επιδότηση, μοντέλο που ακολουθείται ήδη στην Πορτογαλία σε τοπική κλίμακα (με δικαιού-χους τοπικούς φορείς). ",False
newsbomb.gr,https://www.kathimerini.gr/society/562542853/irakleio-pyrkagia-stis-egkatastaseis-toy-piestirioy-tis-efimeridas-nea-kriti/,,Ηράκλειο: Πυρκαγιά στις εγκαταστάσεις του πιεστηρίου της εφημερίδας «Νέα Κρήτη»,2023-07-28T09:31:12+03:00,Newsroom,"Η φωτιά περιορίστηκε σε χώρο του πιεστηρίου της εφημερίδας και στην οροφή του κτιρίου. Σημαντικές υλικές ζημιές στον χώρο των εγκαταστάσεων του πιεστηρίου της εφημερίδας «Νέα Κρήτη», στην Βιομηχανική Περιοχή Ηρακλείου, προκάλεσε πυρκαγιά που εκδηλώθηκε κατά την διάρκεια της νύχτας.  Στο σημείο έσπευσε άμεσα η Πυροσβεστική Υπηρεσία, που επιχείρησε με 7 οχήματα, 18 άνδρες και ειδικό βραχιονοφόρο όχημα της ομάδας, ενώ την περιοχή απέκλεισε η αστυνομία. Παράλληλα στο σημείο βρέθηκε για προληπτικούς λόγους και κινητή μονάδα του ΕΚΑΒ. Η φωτιά περιορίστηκε σε χώρο του πιεστηρίου της εφημερίδας και στην οροφή του κτιρίου, χωρίς να υποστούν ζημιές οι υπόλοιπες εγκαταστάσεις του Ομίλου στον οποίο ανήκει η εφημερίδα. ",True
newsbomb.gr,https://www.kathimerini.gr/society/562542838/epese-elikoptero-sti-samo-soos-o-pilotos/,,Έπεσε ελικόπτερο στη Σάμο – Σώοι και οι πέντε επιβάτες,2023-07-28T09:07:44+03:00,Newsroom,"Από την πτώση δεν προκλήθηκε πυρκαγιά, ενώ και οι πέντε επιβάτες του βγήκαν, αν και με μικροτραυματισμούς, σώοι.  Ένα ιδιωτικό ελικόπτερο με πέντε επιβάτες κατέπεσε στο αεροδρόμιο της Σάμου. Σύμφωνα με την ΕΡΤ, το ελικόπτερο που είχε απογειωθεί από την Πάρο με τελικό προορισμό την Τουρκία, είχε σταματήσει στη Σάμο για ανεφοδιασμό.  Αποπειρώμενος να προσγειωθεί ο πιλότος, χτύπησε με το μπροστινό μέρος στο διάδρομο, με  αποτέλεσμα η άτρακτος να χάσει την ισορροπία της και να προσκρούσει από μικρό ύψος στο έδαφος.  Από την πτώση δεν προκλήθηκε πυρκαγιά, ενώ και οι πέντε επιβάτες του βγήκαν, αν και με μικροτραυματισμούς, σώοι.  ",False
newsbomb.gr,https://www.kathimerini.gr/politics/562542169/i-apantisi-ston-kasidiari-giati-den-tha-empodistei-i-kathodos-toy-stis-dimotikes-ekloges/,,Η «απάντηση» στον Κασιδιάρη – Γιατί δεν θα εμποδιστεί η κάθοδός του στις δημοτικές εκλογές,2023-07-28T08:26:37+03:00,Ιωάννα Μάνδρου,"Κρίθηκε ότι η ισχύουσα νομοθεσία ουσιαστικά ακυρώνει την όποια εκλογή καταδικασμένων για διάφορα αδικήματα, καθώς τίθενται σε έκπτωση και δεν καταλαμβάνουν αυτοδιοικητικό αξίωμα. Με «πολιτικό» μανιφέστο για την Αθήνα προχώρησε στην ανακοίνωση της υποψηφιότητάς του για τη δημαρχία της πρωτεύουσας ο έγκλειστος, πρώην βουλευτής της Χρυσής Αυγής Ηλίας Κασιδιάρης. Ο καταδικασμένος σε πολυετή κάθειρξη για την εγκληματική δράση της Χ.Α. ανακοίνωσε χθες, μέσω της συνηγόρου του Βασιλικής Πανταζή, την απόφασή του να διεκδικήσει την ψήφο των Αθηναίων, με στόχο να αναδειχθεί, όπως ανέφερε, δήμαρχος της πόλης, περνώντας στον δεύτερο γύρο των αυτοδιοικητικών εκλογών. Η πολιτική βούληση του Ηλία Κασιδιάρη για ανάμειξη στην πολιτική σκηνή έχει εκδηλωθεί από καιρό, καθώς επιχείρησε, χωρίς αποτέλεσμα, να εισέλθει στη Βουλή, αν και έγκλειστος στις φυλακές. Η κυβέρνηση προκειμένου να αποκλείσει την είσοδο Κασιδιάρη στο Κοινοβούλιο έφερε ρύθμιση απαγόρευσης για τους καταδικασμένους, έστω και πρωτόδικα, την οποία υπερψήφισε και το ΠΑΣΟΚ. Ωστόσο ο ίδιος ο Κασιδιάρης, μετά την αποπομπή του με δικαστική απόφαση από την εκλογική διαδικασία, στήριξε με δημόσια δήλωση τον πολιτικό σχηματισμό Σπαρτιάτες, οι οποίοι μπήκαν στη Βουλή. Ενόψει των αυτοδιοικητικών εκλογών και με δεδομένη την πρόβλεψη ότι ο Κασιδιάρης θα έθετε υποψηφιότητα στην Αθήνα, κάτι άλλωστε που είχε με τον τρόπο του προαναγγείλει, η κυβέρνηση προχώρησε από ημέρες σε αξιολόγηση και μελέτη των δυνατοτήτων που μπορεί να παρέχει νέα νομοθετική ρύθμιση, η οποία θα απέτρεπε οριστικά τον έγκλειστο της Χ.Α. από το να μετάσχει στην αυτοδιοικητική εκλογική διαδικασία. Οι απόψεις που κατατέθηκαν σε στενό κυβερνητικό κύκλο, όπως αποκάλυψε και η «Κ» την Κυριακή, αναφέρονταν σε νέα ρύθμιση πιο προσωποκεντρική και σφιχτή από εκείνη που εφαρμόστηκε στις βουλευτικές εκλογές, ωστόσο αυτές οι απόψεις, σύμφωνα με πληροφορίες, τελικά δεν επικράτησαν. Χθες, μετά και την επίσημη ανακοίνωση Κασιδιάρη ότι θα διεκδικήσει τον δήμο της Αθήνας, κυβερνητικές πηγές ανέφεραν στην «Κ» ότι η τελική επιλογή της κυβέρνησης, αν δεν αλλάξει κάτι, είναι να μην υπάρξει νέα απαγορευτική ρύθμιση, καθώς κάτι τέτοιο δεν κρίθηκε ότι είναι απαραίτητο για να αποτρέψει ουσιαστικά την κάθοδο Κασιδιάρη στις αυτοδιοικητικές εκλογές. Κρίθηκε ότι η ισχύουσα νομοθεσία ουσιαστικά ακυρώνει την όποια εκλογή καταδικασμένων για διάφορα αδικήματα, καθώς τίθενται σε έκπτωση και δεν καταλαμβάνουν αυτοδιοικητικό αξίωμα. Ετσι, σύμφωνα με τις ίδιες πληροφορίες της «Κ», η επιλογή της κυβέρνησης είναι να ισχύσει η ήδη υπάρχουσα νομοθεσία, που δεν απαγορεύει μεν σε καταδικασμένους για διάφορα αδικήματα να μετέχουν στις εκλογές, αλλά ουσιαστικά ακυρώνει την όποια εκλογή τους καθώς ουδέποτε καταλαμβάνουν αυτοδιοικητικό αξίωμα, διότι τίθενται άμεσα σε έκπτωση και έτσι ματαιώνεται η όποια εκλογή τους. Προς τη λύση της μη ρύθμισης, σύμφωνα με πληροφορίες, ρόλο διαδραμάτισε και το γεγονός ότι ο Ηλίας Κασιδιάρης προς το παρόν είναι κρατούμενος, δεν μπορεί να διεξαγάγει σε πραγματικούς χρόνους προεκλογικό αγώνα (περιοδείες, ομιλίες και λοιπά), χωρίς ωστόσο αυτό να σημαίνει ότι η κάθοδός του στις δημοτικές εκλογές, και μάλιστα στον δήμο της πρωτεύουσας, δεν διαθέτει αυτονόητα την τεράστια πολιτική σημασία ενός τέτοιου γεγονότος. Ο Ηλίας Κασιδιάρης πάντως στη χθεσινή ανακοίνωσή του, μεταξύ των πολλών «προεκλογικών» του εξαγγελιών, έκανε λόγο για τη διατήρηση της ελληνικότητας της πρωτεύουσας, την πάταξη της εγκληματικότητας, την ανάπτυξη σοβαρού δικτύου προστασίας των ζώων, την ενίσχυση των αδύναμων πολιτών κ.ά. ",False
newsbomb.gr,https://www.kathimerini.gr/society/562542118/pyrkagia-stin-nea-agchialo-echoyn-pesei-oi-tzamaries-apo-spitia-kai-katastimata/,,Πυρκαγιά στην Νέα Αγχίαλο: «Εχουν πέσει οι τζαμαρίες από σπίτια και καταστήματα»,2023-07-28T07:54:53+03:00,Λίνα Γιάνναρου,"«Σαν βομβαρδισμένη πόλη. Ετσι μοιάζει τώρα η Αγχίαλος από μακριά» «Σαν βομβαρδισμένη πόλη. Ετσι μοιάζει τώρα η Αγχίαλος από μακριά». Χθες το βράδυ στις 8.30, ο Δημήτρης Νομικός με το ναυαγοσωστικό σκάφος Βόλου είχε απομακρυνθεί από τη Νέα Αγχίαλο. Από τα ανοιχτά της Χρυσής Ακτής Παναγίας, η εικόνα της πόλης ήταν απόκοσμη. «Μας είπαν να απομακρυνθούμε από το λιμάνι Αγχιάλου. Κάποιοι εκφράζουν φόβους για μεγαλύτερη έκρηξη, αλλά δεν ξέρω…». Είχε περάσει κάτι λιγότερο από μία ώρα από την τελευταία μεγάλη έκρηξη. Η αντίστροφη μέτρηση προς το άγνωστο ήταν αφόρητη. Ο Δημήτρης ήταν σε επιφυλακή από το πρωί έπειτα από κάλεσμα του λιμεναρχείου. Ο ίδιος είναι εκπαιδευμένος να παρέχει τις πρώτες βοήθειες, ενώ το σκάφος του έχει απινιδωτή. «Η δύσκολη φωτιά ήταν ανάμεσα στη Χρυσή Ακτή Παναγίας και στην Αγχίαλο. Στην αρχή απειλούνταν η Χρυσή Ακτή. Οταν πλησίαζε η φωτιά προς τα χαμηλά σπίτια της θάλασσας, ειδοποίησα όσους μπορούσα να φύγουν προς Βόλο. Το απόγευμα γύρισε ο αέρας και πήγε αντίθετα, προς Αγχίαλο, που την περικύκλωσε. Ντουμάνιασε η πόλη. Ο καπνός ήταν έντονος. Κι εγώ με μάσκα ήμουν στο σκάφος. Μετά άρχισαν οι εκρήξεις». Αρχισαν να συγκεντρώνονται και άλλα σκάφη, ακόμη και από ιστιοπλοϊκούς αγώνες, για παροχή βοήθειας. Χθες το βράδυ, περίπου 2.500 κάτοικοι μεταφέρθηκαν στο εκθεσιακό κέντρο του Βόλου, το οποίο διαμορφώθηκε σε χώρο φιλοξενίας.  Την ίδια στιγμή, η Αγχίαλος είχε μετατραπεί σε έρημη πόλη. Τα μαγαζιά όλα κλειστά, τα τηλέφωνα κουδούνιζαν χωρίς να υπάρχει κάποιος εκεί να απαντήσει. «Μας διώχνουν, βγαίνουμε έξω», φώναξε πριν κλείσει το ακουστικό μια κυρία που σήκωσε το τηλέφωνο στο ξενοδοχείο «Μέγας Αλέξανδρος». Ο Βασίλης Ασδεράκης, ιδιοκτήτης του Protessilaos Hotel στη Νέα Αγχίαλο και μέλος της Ενωσης Ξενοδόχων Νομού Μαγνησίας, είχε κάνει εκτροπή το τηλέφωνο της ρεσεψιόν στο κινητό. «Επιστρέφω από Λάρισα όπου μετέφερα όλους τους επισκέπτες μου. Τριάντα δωμάτια, Ελληνες και ξένους, μία έγκυο, πολλά παιδιά». Οταν η φωτιά έφθασε στην 111 Πτέρυγα Μάχης, επικράτησε πανικός, λέει. «Ευτυχώς μας ακολούθησαν όλοι κατά βήμα. Μία Ελληνίδα μόνο πανικοβλήθηκε. Της φώναξα και ηρέμησε». Επέστρεφε στην πόλη για να δει τι άλλο θα μπορούσε να κάνει. Πριν κλείσει, έβαλε τα κλάματα. Στην καφετέρια Aiolia, στην παραλία της Νέας Αγχιάλου, είχε μαζευτεί κόσμος. «Δεν μπορούμε να φύγουμε», είπε ο ιδιοκτήτης Στάθης Σοφιανόπουλος στην «Κ». Το αίσθημα του καθήκοντος και της αλληλεγγύης είχε υπερισχύσει του φόβου. «Εχουμε μαζέψει πολύ κόσμο εδώ, δίνουμε νερά. Στη χειρότερη θα βουτήξουμε στη θάλασσα», λέει. «Είναι δύσκολα όμως», παραδέχεται. «Εφυγε αρκετός κόσμος. Ο καπνός είναι πολύς, ακούμε πολλές εκρήξεις. Η τελευταία έκανε “μανιτάρι”. Εχουν κατέβει όλες οι τζαμαρίες από σπίτια και καταστήματα». Υπήρχε και κόσμος, όμως, που δεν ήξερε πώς να φύγει. Και προς τα πού. «Γίνεται χαμός, δεν ξέρω τι να κάνω», έλεγε η κ. Αργυρώ Παπαϊωάννου. «Εχω ανάπηρο παιδί με 95% αναπηρία που είναι στο κρεβάτι, πώς να φύγω; Περνάει από Αλμυρό, μπορείς να μάθεις και να μου πεις;». «Νέα καταστροφή για τη Νέα Αγχίαλο, παραμονή του ολοκαυτώματος της Αγχιάλου, 30 Ιουλίου 1906. Οι Αγχιαλίτες φεύγουν ή καταφεύγουν στη θάλασσα», σχολίαζαν κάτοικοι. Χθες το βράδυ, περίπου 2.500 κάτοικοι από τη Νέα Αγχίαλο μεταφέρθηκαν στο εκθεσιακό κέντρο του Βόλου, το οποίο διαμορφώθηκε σε χώρο φιλοξενίας. ",False
newsbomb.gr,https://www.kathimerini.gr/society/562542724/kairos-eos-37-vathmoys-i-thermokrasia-simera-i-prognosi-gia-to-savvatokyriako/,,Καιρός: Εως 37 βαθμούς η θερμοκρασία σήμερα – Η πρόγνωση για το Σαββατοκύριακο,2023-07-28T07:30:45+03:00,Newsroom,"Οι άνεμοι θα πνέουν από βόρειες διευθύνσεις 3 με 5, στο Αιγαίο τοπικά 6 και στα νοτιοανατολικά πρόσκαιρα 7 μποφόρ Γενικά αίθριος θα είναι σήμερα ο καιρός με λίγες πρόσκαιρες νεφώσεις τις μεσημβρινές και απογευματινές ώρες στα ηπειρωτικά ορεινά. Οι άνεμοι θα πνέουν από βόρειες διευθύνσεις 3 με 5, στο Αιγαίο τοπικά 6 και στα νοτιοανατολικά πρόσκαιρα 7 μποφόρ. Η θερμοκρασία δεν θα σημειώσει αξιόλογη μεταβολή και θα φτάσει στα ανατολικά ηπειρωτικά τους 35 με 37 βαθμούς, ενώ στην υπόλοιπη χώρα τους 33 με 35 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Γενικά αίθριος. Ανεμοι: Από βόρειες διευθύνσεις 3 με 5 μποφόρ. Από τις μεσημβρινές ώρες θα στραφούν σε νότιους και σταδιακά θα εξασθενήσουν. Θερμοκρασία: Από 20 έως 33 βαθμούς Κελσίου. Στη δυτική Μακεδονία η ελάχιστη 2 με 3 βαθμούς χαμηλότερη. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος με πρόσκαιρες νεφώσεις τις μεσημβρινές και απογευματινές ώρες στα ηπειρωτικά ορεινά. Ανεμοι: Δυτικοί βορειοδυτικοί 3 με 5 μποφόρ. Θερμοκρασία: Από 22 έως 35 με 36 βαθμούς Κελσίου. Στην Ήπειρο 2 με 3 βαθμούς χαμηλότερη. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος με πρόσκαιρες νεφώσεις τις μεσημβρινές και απογευματινές ώρες στα ορεινά. Ανεμοι: Από βόρειες διευθύνσεις 3 με 5 μποφόρ. Από τις μεσημβρινές ώρες θα στραφούν σε ανατολικούς και σταδιακά θα εξασθενήσουν. Θερμοκρασία: Από 21 έως 36 με 37 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Αίθριος. Ανεμοι: Από βόρειες διευθύνσεις 4 με 6 και στα ανατολικά πρόσκαιρα τοπικά 7 μποφόρ. Θερμοκρασία: Από 24 έως 32 και στην Κρήτη έως 34 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Αίθριος. Ανεμοι: Από βόρειες διευθύνσεις 4 με 6 και στα νότια πρόσκαιρα τοπικά 7 μποφόρ. Θερμοκρασία: Από 24 έως 34 βαθμούς Κελσίου. ΕΥΒΟΙΑ Καιρός: Γενικά αίθριος. Ανεμοι: Από βόρειες διευθύνσεις και βαθμιαία από ανατολικές 3 με 5 μποφόρ. Θερμοκρασία: Από 23 έως 33 βαθμούς Κελσίου. ΑΤΤΙΚΗ Καιρός: Γενικά αίθριος. Ανεμοι: Βόρειοι βορειοανατολικοί 3 με 4 μποφόρ και από τις μεσημβρινές ώρες νότιοι νοτιοανατολικοί με την ίδια ένταση. Θερμοκρασία: Από 25 έως 35 βαθμούς Κελσίου. Στα παραθαλάσσια η μέγιστη θα είναι 2 με 3 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος. Ανεμοι: Βόρειοι βορειοδυτικοί 3 με 4 μποφόρ και από τις μεσημβρινές ώρες νότιοι νοτιοανατολικοί με την ίδια ένταση. Θερμοκρασία: Από 21 έως 31 βαθμούς Κελσίου. ΠΡΟΓΝΩΣΗ ΓΙΑ ΤΟ ΣΑΒΒΑΤΟ 29-07-2023 Γενικά αίθριος καιρός. Πρόσκαιρες νεφώσεις τις μεσημβρινές και απογευματινές ώρες κυρίως στα ορεινά της ηπειρωτικής χώρας. Οι άνεμοι θα πνέουν από βόρειες διευθύνσεις 3 με 5, στο Αιγαίο τοπικά 6 και πρόσκαιρα έως 7 μποφόρ. Η θερμοκρασία θα σημειώσει μικρή άνοδο και θα κυμανθεί στα βόρεια ηπειρωτικά από 32 έως 35, στα υπόλοιπα ηπειρωτικά από 36 με 38 και τοπικά έως 39 βαθμούς και στην νησιωτική χώρα από 30 έως 34 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΚΥΡΙΑΚΗ 30-07-2023 Γενικά αίθριος καιρός. Πρόσκαιρες νεφώσεις τις μεσημβρινές και απογευματινές ώρες κυρίως στα ηπειρωτικά. Οι άνεμοι θα πνέουν από βόρειες διευθύνσεις 3 με 5, στο Αιγαίο τοπικά 6 και πρόσκαιρα έως 7 μποφόρ. Η θερμοκρασία δεν θα σημειώσει αξιόλογη μεταβολή. ΠΡΟΓΝΩΣΗ ΓΙΑ ΤΗ ΔΕΥΤΕΡΑ 31-07-2023 ΚΑΙ ΤΗΝ ΤΡΙΤΗ 01-08-2023 Γενικά αίθριος καιρός. Πρόσκαιρες νεφώσεις τις μεσημβρινές και απογευματινές ώρες στα κεντρικά και βόρεια ηπειρωτικά, όπου είναι πιθανό να σημειωθούν τοπικοί όμβροι κυρίως στα βόρεια. Οι άνεμοι θα πνέουν από βόρειες διευθύνσεις 3 με 5, στο Αιγαίο τοπικά 6 μποφόρ. Η θερμοκρασία τη Δευτέρα θα σημειώσει μικρή άνοδο. ",False
newsbomb.gr,https://www.kathimerini.gr/society/562540378/psifos-apodimon-mia-eykairia-anavathmisis-tis-ellinikis-diasporas-2/,,"Ψήφος αποδήμων, μια ευκαιρία αναβάθμισης της ελληνικής διασποράς",2023-07-28T07:24:00+03:00,"Αφροδίτη Ξύδη*, Γεώργιος Λάσκαρης**","Η παγκόσμια ομογένεια, όχι μόνο της πρώτης αλλά και της δεύτερης και τρίτης γενιάς, πρέπει να συνδεθεί άρρηκτα με την πολιτική και κοινωνική ζωή της Ελλάδας Ο νόμος για την ψήφο των αποδήμων (νόμος 4648) που ψηφίστηκε από τη Βουλή το 2019 αποτέλεσε ένα ιστορικό πρώτο βήμα για τη διευκόλυνση του εκλογικού δικαιώματος των Ελλήνων του εξωτερικού. Αν και η αρχική εκτίμηση ήταν ότι 300.000 Ελληνες θα ενδιαφέρονταν να ψηφίσουν, περίπου 30.000 έκαναν χρήση του δικαιώματος στις τελευταίες εκλογές. Ενας από τους λόγους που οι εγγραφές ήταν λιγότερες από το αναμενόμενο ήταν οι περιοριστικές προβλέψεις του νόμου που καθιστούν την άσκηση του εκλογικού δικαιώματος δύσκολη ή στις πλείστες των περιπτώσεων αδύνατη. Τις πολύ περιοριστικές προβλέψεις του νόμου έρχεται να άρει η νέα νομοθετική πρωτοβουλία που προαναγγέλθηκε από τον Κυριάκο Μητσοτάκη, τέθηκε σε δημόσια διαβούλευση από το υπουργείο Εσωτερικών στις 10 Ιουλίου, διευρύνοντας τη δυνητική δεξαμενή ψηφοφόρων σε όλους τους απόδημους Ελληνες πολίτες που είναι εγγεγραμμένοι στους εκλογικούς καταλόγους, και τελικά υπερψηφίστηκε από το ελληνικό Κοινοβούλιο. Αυτή η πολύ σημαντική πρωτοβουλία πρέπει να συνοδευθεί από ένα μακρόπνοο σχέδιο που θα αγκαλιάζει την παγκόσμια ελληνική ομογένεια, δηλαδή τους απόδημους Ελληνες όχι μόνο της πρώτης αλλά και της δεύτερης και τρίτης γενιάς, συνδέοντάς τους άρρηκτα με την πολιτική και κοινωνική ζωή της Ελλάδας. Παρακάτω παραθέτουμε κάποιες προτάσεις για την ουσιαστική αναβάθμιση του ρόλου της ελληνικής ομογένειας. Ενα από τα πρώτα και πιο ουσιαστικά βήματα που πρέπει να γίνουν για τη διασύνδεση της ελληνικής ομογένειας με την Ελλάδα είναι η ταυτοποίησή της, δηλαδή η κατάρτιση λίστας όλων των Ελλήνων ομογενών, ανεξαρτήτως εκλογικού δικαιώματος. Είναι ενδεικτικό ότι σήμερα οι πρεσβείες και τα προξενεία της Ελλάδας δεν έχουν τρόπο να γνωρίζουν με ακρίβεια ούτε πόσοι είναι οι Ελληνες πολίτες στις περιοχές ευθύνης τους ούτε, πολύ περισσότερο, πόσοι είναι οι Ελληνες ομογενείς. Τα σύγχρονα τεχνολογικά μέσα, όπως τα μέσα κοινωνικής δικτύωσης και η τεχνητή νοημοσύνη, μπορούν να αποδειχθούν ο πιο πολύτιμος σύμμαχος σε αυτήν την προσπάθεια. Αυτή η καταγραφή είναι απαραίτητη όχι μόνο γιατί μπορεί να αποδειχθεί σωτήρια σε περίπτωση σοβαρών τοπικών και παγκόσμιων κρίσεων, όπως π.χ. η πρόσφατη μερική εκκένωση της Μαριούπολης από Ελληνες ομογενείς κατά τη διάρκεια της εισβολής της Ρωσίας στην Ουκρανία, αλλά κυρίως γιατί με αυτόν τον τρόπο η ελληνική ομογένεια μπορεί να μετατραπεί σε κρίσιμο παράγοντα επιρροής και άσκησης ήπιας ισχύος του ελληνικού κράτους μέσω της πολιτιστικής διπλωματίας. Για την ουσιαστική διασύνδεση της πολιτείας με την ομογένεια είναι απαραίτητη η ενίσχυση της ελληνικής παρουσίας στο εξωτερικό. Η επαρκής στελέχωση των προξενικών αρχών με διπλωματικό αλλά και διοικητικό προσωπικό είναι ένα κρίσιμο πρώτο βήμα προς αυτή την κατεύθυνση. Οι γράφοντες είναι σε θέση να γνωρίζουν ότι, τουλάχιστον στις ΗΠΑ, οι προξενικές αρχές είναι υποστελεχωμένες, με αποτέλεσμα το προξενικό προσωπικό να καταβάλλει υπεράνθρωπες προσπάθειες για την εκτέλεση διαφόρων υπηρεσιών, χωρίς να αποφεύγονται οι καθυστερήσεις. Το γεγονός αυτό οδηγεί σε αποθάρρυνση των Ελλήνων της διασποράς να ξεκινήσουν χρονοβόρες διαδικασίες, όπως η διαπίστωση ιθαγένειας των τέκνων, εγγραφή στα δημοτολόγια κ.ά., οδηγώντας τελικά σε ουσιαστική αποξένωση της δεύτερης γενιάς των Ελλήνων από την Ελλάδα. Παράλληλα, η οικονομική διπλωματία μέσα από τις προξενικές αρχές πρέπει να ενισχυθεί με έμπειρους οικονομικούς διπλωμάτες που θα μπορούν να εκμεταλλευθούν όχι μόνο τα ειδικά χαρακτηριστικά των κατά τόπους οικονομιών, αλλά και την επιρροή της ελληνικής επιχειρηματικής διασποράς στις τοπικές κοινωνίες. Είναι καιρός η επιτυχημένη ψηφιοποίηση των υπηρεσιών του ελληνικού κράτους να βγει και εκτός συνόρων. Η ουσιαστική απλοποίηση χρονοβόρων και κοστοβόρων διαδικασιών, όπως η απόκτηση της ελληνικής ιθαγένειας από τους Ελληνες ομογενείς δεύτερης και τρίτης γενιάς, γίνεται σήμερα ιδιαιτέρως σημαντική. Η απλοποίηση της απόκτησης ιθαγένειας, τα φορολογικά – οικονομικά κίνητρα, η ενημέρωση της ελληνικής ομογενειακής νεολαίας για τη χωρίς δίδακτρα φοίτηση στα ελληνικά δημόσια ΑΕΙ κ.ά. είναι λίγα μόνο από τα μέτρα που δυνητικά μπορούν να οδηγήσουν σε ένα μαζικό κύμα επαναπατρισμού των Ελλήνων της διασποράς. Ενα τέτοιο κύμα όχι μόνο θα ενισχύσει την εγχώρια οικονομική δραστηριότητα, αλλά θα συνεισφέρει και στη μερική αντιμετώπιση του δημογραφικού προβλήματος. Τέλος, όσον αφορά τις εκλογικές διαδικασίες, μια εκστρατεία ενημέρωσης των Ελλήνων της διασποράς μέσω των πολιτιστικών, ακαδημαϊκών και φοιτητικών συλλόγων, των ελληνορθόδοξων κοινοτήτων και των ελληνικών σχολείων όπου γης θα βοηθούσε στην έγκαιρη και άμεση ενημέρωση των απόδημων Ελλήνων σχετικά με τη διευκόλυνση του εκλογικού δικαιώματος και τις λεπτομέρειές του. Ακόμη και σήμερα πολλοί Ελληνες πολίτες αποθαρρύνονται να εγγραφούν στους ειδικούς καταλόγους του εξωτερικού καθώς πιστεύουν ότι μπορούν να ψηφίσουν μόνο στις κατά τόπους προξενικές αρχές (οι οποίες, π.χ. σε μια αχανή χώρα σαν τις ΗΠΑ, είναι συνήθως πολύ μακριά), ακόμη κι αν ο νόμος προβλέπει τη διενέργεια εκλογών όπου υπάρχουν πάνω από 40 εκλογείς. Η καλύτερη ενημέρωση της ελληνικής διασποράς σχετικά με τη διευκόλυνση άσκησης του εκλογικού δικαιώματος από τον τόπο κατοικίας τους πρέπει να αποτελέσει προτεραιότητα των κρατικών αρχών. Είναι βέβαιο ότι η κατάργηση των περιορισμών για την ψήφο των αποδήμων θα αυξήσει τις εγγραφές απόδημων Ελλήνων στους εκλογικούς καταλόγου του εξωτερικού. Αυτή η νομοθετική παρέμβαση που ενισχύει θεσμικά την ελληνική διασπορά είναι καλοδεχούμενη, αλλά είναι μόνο η αρχή. Υπάρχει μια ακόμη Ελλάδα έξω από την Ελλάδα, που πρέπει να συνδεθεί με άρρηκτους οργανικούς δεσμούς με την ελληνική πολιτεία. * Η κ. Αφροδίτη Ξύδη είναι μηχανικός. Σπούδασε στο Πανεπιστήμιο Τζονς Χόπκινς, απέκτησε μεταπτυχιακό από το Τεχνολογικό Ινστιτούτο της Μασαχουσέτης (ΜΙΤ) και ΜΒΑ από το Πανεπιστήμιο Χάρβαρντ. Σήμερα είναι η εκτελεστική διευθύντρια του Ινστιτούτου Πολιτικής «Δεσμός» (www.desmospolicy.org) με έδρα τη Βοστώνη των ΗΠΑ. ** O κ. Γεώργιος Λάσκαρης είναι πυρηνικός φυσικός. Απέκτησε το διδακτορικό του στο Πανεπιστήμιο Ντιουκ και πραγματοποίησε τις μεταδιδακτορικές σπουδές του στο Πανεπιστήμιο Στάνφορντ και στο Τεχνολογικό Ινστιτούτο της Μασαχουσέτης (ΜΙΤ). Σήμερα εργάζεται ως σύμβουλος επιχειρήσεων και είναι ο πρόεδρος του Ινστιτούτου Πολιτικής «Δεσμός» (www.desmospolicy.org) με έδρα τη Βοστώνη των ΗΠΑ. ",False
newsbomb.gr,https://www.kathimerini.gr/society/562541671/foties-stis-poleis-stis-akraies-synthikes-den-eimaste-asfaleis-poythena/,,Φωτιές στις πόλεις: «Στις ακραίες συνθήκες δεν είμαστε ασφαλείς πουθενά»,2023-07-28T07:16:21+03:00,Δήμητρα Τριανταφύλλου,"Ειδικοί μιλούν στην «Κ» για το φαινόμενο των πυρκαγιών πολύ κοντά και μέσα στον αστικό ιστό Φωτιά που ξεσπάει στις παρυφές μιας επαρχιακής πόλης, φωτιά σε απόσταση αναπνοής από μια μεγάλη βιομηχανική περιοχή, φωτιά που περνάει την Εθνική Οδό με αστραπιαία ταχύτητα: η προχθεσινή ημέρα, η πιο δύσκολη απ’όλες μέχρι στιγμής το φετινό καλοκαίρι, σύμφωνα με τον Εκπρόσωπο της Πυροσβεστικής, Γιάννη Αρτοποιό, έδωσε εικόνες διαφορετικές από τις προηγούμενες ημέρες. Όπως χαρακτηριστικά είπε ο κ. Αρτοποιός: «όλες οι δυνάμεις της Πολιτικής Προστασίας λειτουργούν υπό ακραίες συνθήκες δεδομένου ότι η σημερινή (σ.σ. 26/7) μέρα είναι η δυσκολότερη όλου του καλοκαιριού». Μέσα στις 61 πυρκαγιές που ξέσπασαν την Τετάρτη, μία βρέθηκε σε απόσταση αναπνοής από τη Βιομηχανική Ζώνη του Βόλου, μία άλλη ξέσπασε σε οικισμό μέσα στην πόλη της Λαμίας, δίπλα από το Κάστρο της πόλης, ενώ μία τρίτη ξεκίνησε από πουρνάρια στον δρόμο της κωμόπολης, Κάτω Τιθορέα. Την επόμενη το απόγευμα, Πέμπτη 27/7, η φωτιά στη βόρεια πλευρά της Λαμίας αναζωπυρώθηκε. Στη Λαμία, οι κάτοικοι των συνοικισμών Αφανός και Νέα Μαγνησία έλαβαν μήνυμα για εκκένωση την Τετάρτη ενώ την Πέμπτη έλαβαν κι αυτοί της συνοικίας Αμφιθέα. «Η δική μας φωτιά ξεκίνησε από ένα περιαστικό δάσος με πουρνάρια στις παρυφές του οικισμού Αφανός. Πρώτη φορά μας συμβαίνει κάτι τέτοιο εδώ» λέει στην «Κ» ο δήμαρχος Λαμίας, Θύμιος Καραΐσκος, εξηγώντας τι συνέβη στη συνέχεια: «Οι ισχυροί άνεμοι έκαναν την πυρκαγιά να κινηθεί πάρα πολύ γρήγορα. Άρχισε να καίει αγροτικές εκτάσεις, περιβόλια, ελιές. Έκαψε μια αποθήκη και μπήκε και στις αυλές σπιτιών». Φωτιά μέσα στον αστικό ιστό «είδε» και η κωμόπολη της Φθιώτιδας, Κάτω Τιθορέα, οι κάτοικοι της οποίας έλαβαν επίσης μήνυμα εκκένωσης από το 112. «Ξεκίνησε από πουρνάρια, πλάι στον δρόμο, μέσα στην πόλη» λέει με τη σειρά της και η δήμαρχος Αμφίκλειας- Ελάτης, Αθανασία Στιβακτή. Η συνέχεια που περιγράφει είναι παρόμοια με αυτή στη Λαμία- η φωτιά επεκτάθηκε σε οικόπεδα με ελιές, σε άλλες καλλιεργήσιμες εκτασεις, μπήκε σε κάποιες αυλές σπιτιών και έφτασε να περνά τις γραμμές του τρένου». Μια φωτιά η οποία ξεκινάει από τις παρυφές μιας πόλης και παίρνει διαστάσεις ανεξέλεγκτης πυρκαγιάς δεν θα έπρεπε πια να μας εντυπωσιάζει. Αυτό λέει στην «Κ» ο μετεωρολόγος και διευθυντής ερευνών στο Εθνικό Αστεροσκοπείο Αθηνών, Κωνσταντίνος Λαγουβάρδος. Σύμφωνα με τον ίδιο: «τα περιαστικά δάση, τα άλση, ακόμα και τα πάρκα μέσα στις πόλεις είναι υπό συγκεκριμένες πυρομετεωρολογικές συνθήκες, σαν κι αυτές που βλέπαμε να επικρατούν χθες στην Κεντρική Ελλάδα, εξίσου ευάλωτα και εύφλεκτα με τα κλασικά δάση. Αυτό συμβαίνει διότι εντός τους υπάρχει άφθονη καύσιμη ύλη κι ας είναι χαμηλή. Πουρνάρια, χόρτα, ελιές, όπως και αγροτοδασικές εκτάσεις μπορούν υπό συνθήκες να δημιουργήσουν σοβαρές πυρκαγιές μεγάλης ταχύτητας κι εξάπλωσης». Ο κ. Λαγουβάρδος εξηγεί πως προχθές (26/7), η Ανατολική Θεσσαλία, η Ανατολική Αττική, η Φθιώτιδα αλλά κι η Βοιωτία «βιώναν» ακραίες θερμοκρασίες. Στην Αγία Τριάδα Φθιώτιδας, πάνω από την Εθνική Οδό το θερμόμετρο έδειξε 46 βαθμούς Κελσίου.   «Αυτό που συνέβη είναι πως δυτικοί, καταβατικοί άνεμοι που έπνεαν πάνω από την περιοχή, πέρασαν πάνω από τον κύριο ορεινό όγκο της Κεντρικής Ελλάδας και κατέβηκαν χαμηλά. Οι πυρομετεωρολογικές συνθήκες που επικρατούσαν ήταν ακραίες» εξηγεί ο διευθυντής ερευνών του Εθνικού Αστεροσκοπείου, υπογραμμίζοντας πως η πυρκαγιά στον οικισμό της Λαμίας πέρασε εύκολα και με ακατάσχετη ταχύτητα την παλιά Εθνική Οδό». «Στην ουσία αυτό που συνέβη χθες στην πόλη της Λαμίας αλλά και σε οικισμούς και πιο μικρές πόλεις στην Φθιώτιδα είναι μια παρόμοια κατάσταση με αυτή στη Βαρυμπόμπη το 2021 ή τις φετινές στους Δήμους Σαρωνικού, Λαυρεωτικής, Μάνδρας και Μεγάρων, με τη διαφορά ότι στην Αττική, οι αποστάσεις ανάμεσα στις παραπάνω περιοχές και στο κέντρο της πόλης είναι πολύ μεγαλύτερες απ’ ότι στις επαρχιακές πόλεις». «Κινδυνεύουμε και μέσα στην ίδια την Αττική; Μπορεί να ξεφύγει μια φωτιά από ένα μεγάλο πάρκο ή ένα άλσος;» ρωτήσαμε σε αυτό το σημείο τον κ. Λαγουβάρδο, για να μας απαντήσει: «Όταν επικρατούν ακραίες πυρομετεωρολογικές συνθήκες, όπως τον φετινό Ιούλιο, δεν είμαστε ασφαλείς πουθενά». Να σημειωθεί εδώ ότι φέτος, επί σειρά ημέρων τα μεγάλα πάρκα της Περιφέρειας Αττικής παραμένουν κλειστά μετά από εντολή της Πολιτικής Προστασίας, όταν ο χάρτης επικινδυνότητας είναι στο 5. Μιλώντας στην Κ» ο κ. Πατούλης λέει πως ο κίνδυνος εκδήλωσης πυρκαγιάς σε πάρκα κλειστού τύπου- με περιφράξεις- όπως το Πάρκο Τρίτση, το Αττικό Άλσος και το Πεδίον του Άρεως, είναι μεγάλος όχι μόνο για το πάρκο αλλά και για τους ανθρώπους που μπορεί να εγκλωβιστούν εντός του. Ο Νίκος Μπόκαρης, δασολόγος – περιβαλλοντολόγος, πρόεδρος της Πανελλήνιας Ένωσης Δασολόγων Δημοσίων Υπαλλήλων (ΠΕΔΔΥ) θεωρεί τις πυρκαγιές που ξεκινούν από χαμηλή βλάστηση, εκτός δασών, τις πιο επικίνδυνες από όλες. «Οι αγροτικές και χορτολιβαδικές εκτάσεις είναι ίσως οι πιο εύφλεκτες. Τις περισσότερες φορές είναι ακαθάριστες, συχνά γεμάτες χορτάρια. Αν δείτε για παράδειγμα όλους τους ελαιώνες που έχουν συγκομιστεί την προηγούμενη χρονιά, έχουν μέσα ξερά χόρτα. Η χώρα μας είναι μια μίξη χρήσεων γης. Αυτή την περίοδο είναι όλα ξερά και επικίνδυνα». Και η εικόνα που έχω από τις περιοχές που καίγονται όλες αυτές τις ημέρες, είναι πως σε μεγάλο βαθμό αφορούν αγρούς και ακαθάριστα οικόπεδα. Από εκεί κι έπειτα, οι φωτιές μεταδίδονται προς τα εκεί όπου φυσάει ο άνεμος- αν μπροστά τους είναι δάσος, θα πάνε εκεί, αν είναι η πόλη, θα πάνε στην πόλη». Μάλιστα, κατά τον ίδιο, στο δάσος, η φωτιά καθυστερεί να επεκταθεί ενώ στα ανοιχτά περιβάλλοντα, μπορεί να εξαπλωθεί με μεγάλη ταχύτητα. «Εκεί που νομίζεις ότι η φωτιά είναι μπροστά σου, σε έχει περάσει 500 μέτρα». Ο κ. Μπόκαρης τονίζει πως το περιαστικό αλλά και το αστικό πράσινο αντιμετωπίζουν έναν διαρκή κίνδυνο. Όπως το θέτει: «Aς δούμε τη φωτιά στη Νότια Αθήνα αλλά και στη Μάνδρα φέτος. Το πράσινο στις παρυφές των πόλεων είναι ιδιαίτερα ευάλωτο, γι’ αυτό και χρειάζεται εκτός από καλό καθαρισμό καύσιμης ύλης και δημιουργία καλών αντιπυρικών ζωνών. Αλλιώς, η φωτιά μπορεί να προχωράει, ακάθεκτη διασχίζοντας δρόμους και την Εθνική Οδό, μέχρι να πέσει στη θάλασσα». ",True
newsbomb.gr,https://www.kathimerini.gr/society/562542136/panelladikes-2023-tmima-me-12-protoeteis-foitites-se-filologia-me-9-510-moria/,,,,,"Την επιτακτική ανάγκη για αναδιάρθρωση της τριτοβάθμιας εκπαίδευσης αναδεικνύουν, για ακόμη μία φορά, τα αποτελέσματα των βάσεων εισαγωγής στα ΑΕΙ. Και αυτό διότι υπάρχουν τμήματα στα οποία εισήχθησαν υποψήφιοι λιγότεροι και από τον αριθμό μιας σχολικής τάξης. Η διαδικασία των φετινών Πανελλαδικών Εξετάσεων ολοκληρώθηκε χθες με την ανακοίνωση των βάσεων και τις «ετήσιες» αυξομειώσεις τους. Οι περιζήτητες σχολές «ψήλωσαν» ακόμη περισσότερο, ενώ σε μεσαίες και χαμηλόβαθμες παρατηρούνται οι συνήθεις αυξομειώσεις των βάσεων. Συμμετοχή στις Πανελλαδικές Εξετάσεις δήλωσαν 97.205 υποψήφιοι από ΓΕΛ και ΕΠΑΛ, καθώς και υποψήφιοι του 2021 και του 2022 που διεκδίκησαν μια θέση χωρίς εξετάσεις. Από τους 97.205, οι 70.714 πέρασαν την ελάχιστη βάση εισαγωγής (ΕΒΕ) και απέκτησαν δικαίωμα να καταθέσουν μηχανογραφικό. Εξ αυτών, οι 59.466 ήταν υποψήφιοι ΓΕΛ και οι 11.248 ΕΠΑΛ. Εισήχθησαν 61.950 υποψήφιοι ΓΕΛ και ΕΠΑΛ. Δηλαδή, από όσους δήλωσαν συμμετοχή έμειναν εκτός τριτοβάθμιας εκπαίδευσης οι 35.255, ενώ από όσους απέκτησαν δικαίωμα να διεκδικήσουν μια θέση δεν τα κατάφεραν λόγω ΕΒΕ οι 8.764. Το κατώφλι εισαγωγής στα ΑΕΙ διαμορφώθηκε στα 7.180 μόρια, ενώ παράλληλα κενές έμειναν 10.754 θέσεις από υποψηφίους γενικών λυκείων και 130 θέσεις από υποψηφίους ΕΠΑΛ, σύνολο 10.884 θέσεις. Από την εικόνα των βάσεων εισαγωγής προκύπτουν τα ακόλουθα (να σημειωθεί ότι στις προβλέψεις που δημοσιεύθηκαν στην «Κ» με τη συνδρομή του μαθηματικού-ερευνητή κ. Στράτου Στρατηγάκη, η πρόβλεψη για 205 από τα 452 τμήματα ΑΕΙ ήταν μέσα στα όρια των 200 μορίων): • Ανοδος βάσης κατεγράφη σε 323 τμήματα, πτώση σε 164, ενώ σε 6 η βάση έμεινε σταθερή. • Οι βάσεις εισαγωγής στις περιζήτητες σχολές αυξήθηκαν. Ενδεικτικά, η Ιατρική Αθηνών έφθασε στα 19.000 μόρια (+200), η Ιατρική Θεσσαλονίκης στα 18.800 (+250), η Νομική Αθηνών στα 18.125 (+175), η Νομική ΑΠΘ στα 17.640 (+490), το Η/Υ ΕΜΠ στα 18.820 (+350), ενώ το αντίστοιχο του ΑΠΘ στα 18.260 (+350), το Ψυχολογίας Παντείου στα 17.520 (+350), το Διοικητικής Επιστήμης και Τεχνολογίας ΟΠΑ στα 18.350 (+425), το Πληροφορικής ΟΠΑ στα 17.670 μόρια (+520). Βέβαια, το εύρος της αύξησης εξαρτάται και από τον βαθμό δυσκολίας των θεμάτων ανά επιστημονικό πεδίο. • Στον αντίποδα υπήρξαν αυξομειώσεις στις μεσαίες βάσεις, ενώ πτωτικό ήταν κυρίως το πρόσημο στις χαμηλόβαθμες σχολές. • Στο 1ο επιστημονικό πεδίο (ανθρωπιστικών και κοινωνικών επιστημών) το κατώφλι εισαγωγής ήταν στα 8.440 μόρια στο τμήμα Ιστορίας και Εθνολογίας στην Κομοτηνή, στο 2ο πεδίο (θετικών και τεχνολογικών σπουδών) στα 9.050 μόρια στο Μηχανικών Περιβάλλοντος Ξάνθης, στο 3ο πεδίο (επιστημών υγείας) στα 9.875 μόρια στο Δημόσιας και Ενιαίας Υγείας στην Καρδίτσα, στο 4ο πεδίο (οικονομίας και πληροφορικής) στα 7.180 μόρια στο Περιφερειακής Ανάπτυξης Αμφισσας, ενώ στις σχολές που περιλαμβάνονται σε περισσότερα του ενός πεδία το κατώφλι εισαγωγής διαμορφώθηκε στα 7.540 μόρια στο Λογιστικής και Χρηματοοικονομικής Κοζάνης. • Υπήρξαν τμήματα που ο αριθμός των εισακτέων τους είναι ίσος με αυτόν μιας σχολικής τάξης. Ενδεικτικά, το τμήμα Νοσηλευτικής στο Διδυμότειχο με έναν εισακτέο από ΓΕΛ και 13 από ΕΠΑΛ, και το Αειφορικής Γεωργίας που δεν είχε ούτε έναν εισακτέο από γενικό λύκειο, ενώ είχε 12 από ΕΠΑΛ. Πρόκειται για δύο τμήματα που θα λειτουργήσουν για πρώτη φορά το επόμενο ακαδημαϊκό έτος. Συνολικά 154 τμήματα έχουν κενές θέσεις, και μεταξύ αυτών και παραδοσιακά τμήματα, όπως τα Μαθηματικών Αθηνών (85 κενές θέσεις), ΑΠΘ (64) και Ιωαννίνων (210), και τα Φιλολογίας Αθηνών (18), ΑΠΘ (92) και Ιωαννίνων (127). Ρεκόρ κενών θέσεων κατεγράφη στα πέντε τμήματα Νοσηλευτικής, συνολικά 458. • Εντύπωση προκαλεί η πτώση των βάσεων στα τμήματα Φιλολογίας. Μάλιστα, στο σχετικό τμήμα στην Καλαμάτα η βάση εισαγωγής έπεσε κάτω από 10.000 μόρια, στις 9.510. • Παράλληλο μηχανογραφικό για μια θέση στα δημόσια ΙΕΚ κατέθεσαν 21.903 υποψήφιοι και εισήχθησαν συνολικά 16.231. Τέλος, χθες ο πρωθυπουργός Κυριάκος Μητσοτάκης συναντήθηκε με τον υπουργό Παιδείας, Κυριάκο Πιερρακάκη. Ο πρωθυπουργός αναφέρθηκε στα μεταρρυθμιστικά βήματα στην Παιδεία που έχουν ήδη γίνει ή θα δρομολογηθούν. Μάλιστα εστίασε στην τεχνική και την επαγγελματική εκπαίδευση. Οπως δήλωσε, «έχουμε πολλά βήματα μπροστά μας να κάνουμε. Είναι πάρα πολύ σημαντικό να πειστούν τα νέα παιδιά και οι οικογένειές τους ότι υπάρχουν πολλοί δρόμοι για την επιτυχία στη ζωή και ότι αυτή δεν περνάει αναγκαστικά μέσα από ένα πτυχίο ΑΕΙ. Η αναβάθμιση της τεχνικής εκπαίδευσης σε όλα τα επίπεδα αποτελεί ένα προσωπικό μου στοίχημα». ",False
newsbomb.gr,https://www.kathimerini.gr/society/562541989/ypochoroyn-ta-metopa-se-epifylaki-gia-anazopyroseis/,,"Υποχωρούν τα μέτωπα, σε επιφυλακή για αναζωπυρώσεις",2023-07-28T00:36:48+03:00,Newsroom,"Σκληρή μάχη με τις φλόγες δίνουν για δεύτερο βράδυ οι πυροσβεστικές δυνάμεις στη Μαγνησία Το καταστροφικό μέτωπο της πυρκαγιάς που σαρώνει από την Τετάρτη τη Μαγνησία οδήγησε, το απόγευμα της Πέμπτης, σε μία πρωτοφανή καταστροφή στρατιωτικού εξοπλισμού, όταν εξερράγησαν πυρομαχικά που φυλάσσονταν σε υπέργειες αποθήκες στη Νέα Αγχίαλο, σε απόσταση περίπου 4 χιλιομέτρων από την 111 Πτέρυγα Μάχης.  Η ευρύτερη περιοχή συγκλονίστηκε από αλλεπάλληλες εκρήξεις, των οποίων το ωστικό κύμα προκάλεσε εκτεταμένες υλικές ζημιές και στην κατοικημένη ζώνη, υποχρεώνοντας τις αρχές να εκκενώσουν περιοχή σε ακτίνα τριών χιλιομέτρων.  Περίπου 2.500 κάτοικοι από τη Νέα Αγχίαλο έχουν μεταφερθεί στο Εκθεσιακό Κέντρο Βόλου, όπου έχουν διαμορφωθεί χώροι φιλοξενίας, με φαγητό, νερό, χώρους απασχόλησης μικρών παιδιών και «κρεβάτια κυρίως για τους ηλικιωμένους» όπως μεταδίδει η ΕΡΤ.  Σύμφωνα με το κρατικό κανάλι, γίνονται προσπάθειες να φιλοξενηθούν σε ξενοδοχεία όσοι έφυγαν από τα σπίτια τους χωρίς να προλάβουν να πάρουν τα απολύτως απαραίτητα.  Ισχυροί άνεμοι εξακολουθούν να πνέουν στην περιοχή και, μετά τη δύση του ηλίου, επιχειρούν συνολικά στη Μαγνησία 90 πυροσβέστες και 14 πεζοπόρα τμήματα με 31 οχήματα.  Σκάφη του λιμενικού και ιδιωτικά σκάφη απομάκρυναν κατοίκους διά θαλάσσης, μεταφέροντας τους στον γειτονικό Βόλο. Συνολικά 133 άτομα έχουν απεγκλωβιστεί από το λιμάνι της Νέας Αγχιάλου, σύμφωνα με την τελευταία ενημέρωση από το Λιμενικό. Ο απεγκλωβισμός πραγματοποιήθηκε από 15 ιδιωτικά σκάφη με τη συνδρομή τριών πλωτών σκαφών του Λιμενικού, ενώ όλα τα άτομα έχουν μεταφερθεί με ασφάλεια στο λιμάνι του Βόλου.   Στη θαλάσσια περιοχή της Νέας Αγχιάλου, παραμένουν σε ετοιμότητα τέσσερα πλωτά σκάφη του Λιμενικού, τρία ιδιωτικά και δύο ρυμουλκά. Σύμφωνα με πληροφορίες της «Κ», στις εγκαταστάσεις φυλάσσονταν όπλα F-16 και βαριά πυρομαχικά. Πιθανόν υπήρχαν και βόμβες 1.000 και 2.000 λιβρών και ειδικά όπλα, όπως πύραυλοι ΗΑΑRM. Η βασική αποστολή της 341 Μοίρας που υπάγεται στην 111ΠΜ είναι η καταστολή εχθρικής αεράμυνας. Λόγω της ισχυρής έκρηξης, ξεκίνησαν να απομακρύνονται τμηματικά τα F-16 στο αεροδρόμιο. Στη βάση βρίσκονταν περίπου 70 μαχητικά.  Κατά πληροφορίες, μετά την αρχική έκρηξη πυροσβεστικές δυνάμεις σταμάτησαν να επιχειρούν τόσο από εδάφους όσο και από αέρος, υπό τον φόβο νέων εκρήξεων. Αργά το απόγευμα σημειώθηκε νέα μεγάλη έκρηξη που, σύμφωνα με πληροφορίες της «Κ» κατέστρεψε ολοσχερώς τα πυρομαχικά που φυλάσσονταν στις αποθήκες. Η υλική ζημιά εκτιμάται πως είναι της τάξης εκατομμυρίων ευρώ.   Οι αποθήκες ήταν επιχωματωμένες και διέθεταν συστήματα πυρασφάλειας, τα οποία θεωρείται πως έχουν αχρηστευτεί. Οι εγκαταστάσεις περιβάλλονταν από αντιπυρικές ζώνες και ορισμένες από τις αποθήκες ήταν υπόγειες.  Σύμφωνα με εκτιμήσεις τα πυρομαχικά είναι πιθανό να πυροδοτήθηκαν εξαιτίας της υπερθέρμανσης και όχι από απευθείας επαφή με τις φλόγες.  Στη Λαμία προκλήθηκαν αναζωπυρώσεις που ανάγκασαν τις αρχές να εκκενώσουν, το απόγευμα, την περιοχή της Αμφιθέας.  Σε εξέλιξη παραμένει η φωτιά στη Φιλιππιάδα του νομού Πρεβέζης.  Στην Κέρκυρα η εικόνα είναι καλύτερη και οι πυροσβέστες σαρώνουν τις καμένες περιοχές για πιθανές αναζωπυρώσεις. Στη Ρόδο, καταγράφηκαν αναζωπυρώσεις στο Βατί κατά τις μεσημβρινές ώρες.  Υπό έλεγχο τέθηκε και η πυρκαγιά που είχε ξεσπάσει το μεσημέρι στον Αγιο Νικόλαο Χαλκιδικής. Βελτιωμένη εμφανίζεται η εικόνα στο χάρτη πρόβλεψης κινδύνου πυρκαγιάς για την Παρασκευή 28 Ιουλίου. Σύμφωνα με το υπουργείο Κλιματικής Κρίσης και Πολιτικής Προστασίας, επτά περιοχές θα είναι στο «πορτοκαλί» της κατηγορίας 4: Αττική, Βοιωτία, Φθιώτιδα, Κορινθία, Αργολίδα, η μισή Κρήτη και τα νησιά στο Ανατολικό Αιγαίο.  Την Πέμπτη διατηρήθηκε το ανώτατο επίπεδο 5, ακραίου κινδύνου, για περιοχές της Δυτικής Αττικής , της Εύβοιας – εκτός της Σκύρου. Κόκκινες παρέμειναν και η Αργολίδα, η Κορινθία, η Μεσσηνία, περιοχές της Αχαΐας, της  Ηλείας, περιοχές της Λάρισας, της Μαγνησίας, των Σποράδων, η Θεσσαλονίκη, η Χαλκιδική , το Αγιο Ορος και νησιά του Ιονίου. Πολύ υψηλός ήταν ο κίνδυνος σε άλλες 17 περιοχές στην επικράτεια.  Παράλληλα, η Γενική Γραμματεία Πολιτικής Προστασίας συνιστά στους πολίτες να είναι ιδιαίτερα προσεκτικοί και να αποφεύγουν ενέργειες στην ύπαιθρο που μπορούν να προκαλέσουν πυρκαγιά από αμέλεια, όπως το κάψιμο ξερών χόρτων και κλαδιών ή υπολειμμάτων καθαρισμού, η χρήση μηχανημάτων που προκαλούν σπινθήρες όπως δισκοπρίονα, συσκευές συγκόλλησης, η χρήση υπαίθριων ψησταριών, το κάπνισμα μελισσών, η ρίψη αναμμένων τσιγάρων, κ.α.  Υπενθυμίζεται ότι κατά τη διάρκεια της αντιπυρικής περιόδου απαγορεύεται η καύση των αγρών. Σε περίπτωση που αντιληφθούν πυρκαγιά, οι πολίτες παρακαλούνται να ειδοποιήσουν αμέσως την Πυροσβεστική Υπηρεσία στον αριθμό κλήσης 199. Για περισσότερες πληροφορίες και οδηγίες αυτοπροστασίας από τους κινδύνους των δασικών πυρκαγιών, οι πολίτες μπορούν να επισκεφθούν την ιστοσελίδα της Γενικής Γραμματείας Πολιτικής Προστασίας στην ηλεκτρονική διεύθυνση civilprotection.gov.gr.        ",False
newsbomb.gr,https://www.kathimerini.gr/society/562542034/ti-synevi-stin-apothiki-pyromachikon-i-anakoinosi-toy-gea/,,Τι συνέβη στην αποθήκη πυρομαχικών – Η ανακοίνωση του ΓΕΑ,2023-07-28T00:20:34+03:00,Newsroom,"Ανακοίνωση για την πυρκαγιά στη Νέα Αγχίαλο που έφτασε μέχρι το στρατόπεδο Καράμπα και είχε ως αποτέλεσμα την έκρηξη πυρομαχικών εξέδωσε το Γενικό Επιτελείο Αεροπορίας Ανακοίνωση για την πυρκαγιά στη Νέα Αγχίαλο που έφτασε μέχρι το στρατόπεδο Καράμπα και είχε ως αποτέλεσμα την έκρηξη πυρομαχικών εξέδωσε το Γενικό Επιτελείο Αεροπορίας.  Οπως σημειώνεται, επηρεάστηκε τμήμα του στρατοπέδου φύλαξης πυρομαχικών της 111 Πτέρυγας Μάχης στην περιοχή Καράμπα. ​Το στρατόπεδο βρίσκεται περί τα 6 χιλιόμετρα βόρεια του αεροδρομίου της Νέας Αγχιάλου, και όπως αναφέρεται, εκκενώθηκε στις 17:45, «όταν η φωτιά είχε προσεγγίσει επικίνδυνα χωρίς να καταστεί δυνατόν να αναχαιτιστεί, προκειμένου να μην υπάρξει κίνδυνος για το προσωπικό». ​Μετά την είσοδο της φωτιάς στο δυτικό τμήμα του στρατοπέδου ακούστηκαν εκρήξεις διαφόρων εντάσεων, ενώ στις 19:18 σημειώθηκε ισχυρή έκρηξη. ​Λόγω των εκρήξεων η ελληνική αστυνομία δημιούργησε περίμετρο ασφαλείας στα 3 χιλιόμετρα πέριξ του στρατοπέδου και εκπέμφθηκε σχετικό σήμα από το σύστημα 112 στις 19:50. ​Με απόφαση του Γενικού Επιτελείου Αεροπορίας για προληπτικούς λόγους «και σύμφωνα με τα ισχύοντα πρωτόκολλα ασφαλείας όσα αεροσκάφη ευρίσκοντο στο αεροδρόμιο της Νέας Αγχιάλου εκτός των καταφυγίων μεταστάθμευσαν προς άλλα αεροδρόμια ενώ, επίσης για προληπτικούς λόγους, εκκενώθηκε ο οικισμός των Αξιωματικών που βρίσκεται εντός των ορίων της 111ΠΜ». ​​Σημειώνεται επίσης πως «εξακολουθεί να παρακολουθείται η κατάσταση στο στρατόπεδο πυρομαχικών περιοχής Καράμπα λόγω του υψηλού θερμικού φορτίου». Πυροτεχνουργοί της Πολεμικής Αεροπορίας και του Στρατού Ξηράς έχουν αποσταλεί προς το στρατόπεδο Καράμπα προκειμένου να επέμβουν αμέσως μόλις οι συνθήκες ασφαλείας το επιτρέψουν. «​Την παρούσα χρονική στιγμή η αεροπορική βάση της 111ΠΜ κρίνεται ασφαλής. Δεν υπάρχει ενεργό μέτωπο, ενώ στην περιοχή επικρατεί άπνοια». ​Τονίζεται ότι δεν κινδύνεψε ανθρώπινη ζωή. Η Πολεμική Αεροπορία σημειώνει πως με την έναρξη της αντιπυρικής περιόδου είχαν υλοποιηθεί όλα τα προβλεπόμενα μέτρα ασφαλείας καθώς και οι απαραίτητες προβλεπόμενες ζώνες πυρασφαλείας πέριξ των κρίσιμων εγκαταστάσεων εντός του στρατοπέδου και του αεροδρομίου της Νέας Αγχιάλου. Ειδικότερα, όπως αναφέρεται, «από την πρώτη στιγμή στο στρατόπεδο ενεργοποιήθηκε η Ομάδα Πυρασφαλείας και τα Τμήματα Αμέσου Επεμβάσεως για την αντιμετώπιση της πυρκαγιάς. Το στρατόπεδο εκκενώθηκε έγκαιρα από την στιγμή που η πυρκαγιά δεν ήταν δυνατόν να αντιμετωπιστεί». ",False
newsbomb.gr,https://www.kathimerini.gr/society/562542001/ploio-me-506-epivates-epistrefei-logo-vlavis-ston-peiraia/,,Πλοίο με 506 επιβάτες επέστρεψε λόγω βλάβης στον Πειραιά,2023-07-27T22:24:48+03:00,Newsroom,"Η αναχώρηση του πλοίου για Σάμο, Κω και Ρόδο θα καθυστερήσει, έως ότου αποκατασταθεί η βλάβη. Μηχανική βλάβη σημειώθηκε την Πέμπτη στο πλοίο «Blue Galaxy» που εκτελεί το δρομολόγιο Πειραιάς – Σάμος – Κως – Ρόδος. Το πλοίο, με 506 επιβάτες και 100 άτομα πλήρωμα, επιστρέφει στον Πειραιά με τη συνδρομή 2 ρυμουλκών. Σύμφωνα με πληροφορίες, η αναχώρηση του πλοίου για Σάμο, Κω και Ρόδο θα καθυστερήσει, έως ότου αποκατασταθεί η βλάβη. ",False
newsbomb.gr,https://www.kathimerini.gr/society/562541992/psifistike-to-nomoschedio-gia-ta-meikta-pliromata-sto-ekav/,,Ψηφίστηκε το νομοσχέδιο για τα μεικτά πληρώματα στο ΕΚΑΒ,2023-07-27T22:09:38+03:00,Newsroom,"Υπέρ ψήφισαν οι βουλευτές της ΝΔ, ενώ καταψήφισαν οι βουλευτές της αντιπολίτευσης Ολοκληρώθηκε στην Ολομέλεια της Βουλής, μετά από πολύωρη συνεδρίαση, η συζήτηση του νομοσχεδίου του υπουργείου Υγείας για την ενίσχυση του ΕΣΥ το οποίο εγκρίθηκε κατά πλειοψηφία. Το νομοσχέδιο εγκρίθηκε κατά πλειοψηφία, καθώς υπέρ ψήφισαν επί της αρχής μόνο οι βουλευτές της ΝΔ, ενώ το καταψήφισαν όλοι οι βουλευτές της αντιπολίτευσης. Σημειώνεται πως το νομοσχέδιο αφορά την κύρωση της Πράξης Νομοθετικού Περιεχομένου, για την ενίσχυση μέχρι 31 Αυγούστου του ΕΚΑΒ, με μεικτά πληρώματα και τη συνδρομή του Πυροσβεστικού Σώματος, των Ενόπλων Δυνάμεων και των ΟΤΑ. Επιπλέον, το νομοσχέδιο αφορά την παράταση μέχρι 31 Σεπτεμβρίου 2023, των διοικήσεων των νοσοκομείων και διατάξεις για τις εκλογές στην Τοπική Αυτοδιοίκηση Α’ και Β΄ βαθμού. ΑΠΕ-ΜΠΕ ",False
newsbomb.gr,https://www.kathimerini.gr/society/562541983/foititika-spitia-ayxisi-10-sta-enoikia-se-poies-perioches-kai-poleis-einai-ta-fthinotera/,,Φοιτητικά σπίτια: Αύξηση 10% στα ενοίκια – Σε ποιες περιοχές και πόλεις είναι τα φθηνότερα,2023-07-27T21:58:51+03:00,Newsroom,"Σημαντική αύξηση στα ενοίκια των φοιτητικών κατοικιών καταγράφεται στις μεγαλύτερες φοιτητουπόλεις της Ελλάδας Σημαντική αύξηση στα ενοίκια των φοιτητικών κατοικιών καταγράφεται στις μεγαλύτερες φοιτητουπόλεις της Ελλάδας, με τη μέση άνοδο των ζητούμενων μέσων τιμών να φτάνει το 10% σε σχέση με πέρσι και τη μέση τιμή ενοικίου μια φοιτητικής κατοικίας να ανέρχεται στα 9,1€/τ.μ. Σύμφωνα με τον SPI, τον δείκτη τιμών του Spitogatos  καταγράφηκε αύξηση κατά 9% στις μέσες ζητούμενες τιμές ενοικίασης φοιτητικών κατοικιών σε σχέση με την περσινή χρονιά, τόσο σε Αθήνα όσο και σε Θεσσαλονίκη. Ταυτόχρονα, τα πρώτα στοιχεία των αναζητήσεων δείχνουν ότι σημαντικός παράγοντας επιλογής φοιτητικής κατοικίας είναι η επίπλωση, ο όροφος καθώς και ο αριθμός των υπνοδωματίων. «Στο πλαίσιο της γενικότερης αύξησης της εγχώριας και διεθνούς ζήτησης για το ελληνικό real estate, η ζήτηση για φοιτητική εστία κυμαίνεται ανάλογα, επηρεάζοντας τις μέσες ζητούμενες τιμές ενοικίασης. Οι αυξήσεις τιμών ενοικίασης φοιτητικών κατοικιών σε περιοχές που ταυτόχρονα αποτελούν και δημοφιλείς τουριστικούς προορισμούς ενισχύεται επιπλέον και από το φαινόμενο των βραχυπρόθεσμων μισθώσεων. Ταυτόχρονα, καθώς φαίνεται πως στα κέντρα των μεγαλουπόλεων οι αυξήσεις στις μέσες ζητούμενες τιμές είναι μεγαλύτερες, υπάρχει μια τάση μετακίνησης των φοιτητών σε πιο απομακρυσμένες περιοχές, θυσιάζοντας την απόσταση για μια πιο value for money στέγη», δηλώνει ο Δημήτρης Μελαχροινός, CEO του Spitogatos. Διαβάστε τη συνέχεια στο Moneyreview   ",False
newsbomb.gr,https://www.kathimerini.gr/society/562541977/syllipsi-andra-gia-proklisi-pyrkagias-stin-attiki/,,Σύλληψη άνδρα για πρόκληση πυρκαγιάς στην Αττική,2023-07-27T21:43:14+03:00,Newsroom,"Επιβλήθηκε διοικητικό πρόστιμο και ενημερώθηκε η αρμόδια Εισαγγελική Αρχή Στη σύλληψη ενός άνδρα ως υπαίτιου για πρόκληση πυρκαγιάς από αμέλεια, προχώρησαν υπάλληλοι της Διεύθυνσης Αντιμετώπισης Εγκλημάτων Εμπρησμού, με τη συνδρομή των ανακριτικών υπαλλήλων της Πυροσβεστικής Υπηρεσίας Ελευσίνας. Ειδικότερα, η σύλληψη αφορά πρόκληση πυρκαγιάς σε χορτολιβαδική – αγροτική έκταση, εντός του οικισμού Παλαιοχώρι, στο δήμο Μάνδρας – Ειδυλλίας Αττικής. Στον εν λόγω άνδρα επιβλήθηκε διοικητικό πρόστιμο, σύμφωνα με την υπ’ αριθμ. 19/2020 Πυροσβεστική Διάταξη, ενώ ενημερώθηκε σχετικά η αρμόδια Εισαγγελική Αρχή. ",False
newsbomb.gr,https://www.kathimerini.gr/society/562538845/i-elliniki-omada-gyrise-me-dyo-metallia-apo-tin-olympiada-fysikis/,,Η ελληνική ομάδα γύρισε με δύο μετάλλια από την Ολυμπιάδα Φυσικής,2023-07-27T21:24:00+03:00,Ιωάννα Φωτιάδη,"Εμβάθυναν στη θερμοδυναμική και την πυρηνική φυσική, γνώρισαν λάτρεις της Φυσικής από όλο τον κόσμο και έφαγαν σούσι, πολύ σούσι. Εμβάθυναν στη θερμοδυναμική και την πυρηνική φυσική, γνώρισαν λάτρεις της Φυσικής από όλο τον κόσμο και έφαγαν σούσι, πολύ σούσι. Ο λόγος για τα μέλη της ελληνικής αντιπροσωπείας στην Ολυμπιάδα Φυσικής –τον Οδυσσέα Κοτζαμπάση (2ο Γενικό Λύκειο Ξάνθης), τον Χαράλαμπο Νικολάου (Πρότυπο Λύκειο Αναβρύτων), τον Σωτήρη Εμιρζά (ιδιωτικό ΓΕΛ Παλλάδιο), τον Οδυσσέα Καγκαρά (Πρότυπο ΓΕΛ Βαρβακείου) και τον Κωνσταντίνο Κωνσταντινίδη (Εκπαιδευτήρια Μαντουλίδη), οι οποίοι έπειτα από εντατική προετοιμασία δύο εβδομάδων σε θεωρητικά και πειραματικά θέματα στα εργαστήρια του Τμήματος Φυσικής του ΕΚΠΑ από καθηγητές και συνεργάτες του ΕΚΠΑ και μέλη της ΕΕΦΕΕ (Ελληνική Εταιρεία Φυσικής για την Επιστήμη και την Εκπαίδευση) μετέβησαν στην Ολυμπιάδα Φυσικής στην Ιαπωνία. Εκεί διαγωνίστηκαν με περίπου 400 συνομηλίκους τους από 81 χώρες και κατόρθωσαν να γυρίσουν με δύο χάλκινα μετάλλια (του Κοτζαμπάση και του Νικολάου) και μια εύφημο μνεία (του Εμιρζά). Οποιος παρακολουθεί τον Χαράλαμπο Nικολάου δεν εξεπλάγη με τη διάκριση – τρίτος στον εθνικό διαγωνισμό Φυσικής στην Α΄ Λυκείου, τέταρτος στη Β΄ Λυκείου και πρώτος φέτος… «Πηγαίνω στους εθνικούς διαγωνισμούς Μαθηματικών και Φυσικής από την Α΄ Γυμνασίου, ενώ στο λύκειο συμμετείχα και στον αντίστοιχο της Χημείας», λέει στην «Κ» ο 18χρονος, που έχει περάσει στο τμήμα Ηλεκτρολόγων Μηχανικών του ΕΜΠ. «Ο,τι είχα χάσει λόγω της καραντίνας, το ανέκτησα μέσω των διαγωνισμών». Η αγωνία του αφορούσε κυρίως το πειραματικό σκέλος, «καθώς ήταν μετρημένα στα δάχτυλα τα πειράματα που είχαμε κάνει στο σχολείο». «Προσωπικά είμαι περισσότερο συνδεδεμένος με τα Μαθηματικά», λέει ο Κωνσταντίνος Κωνσταντινίδης, που συμμετείχε και στην Ολυμπιάδα των Μαθηματικών, με αποτέλεσμα να παραμείνει στην Ιαπωνία δεκατέσσερις συνεχόμενες ημέρες. «Η Ιαπωνία έχει καταφέρει μια τέλεια ισορροπία μεταξύ τεχνολογικής προόδου και φυσικής ομορφιάς», περιγράφει ο Κωνσταντίνος, που είχε την ευκαιρία να κάνει αποδράσεις σε βουνά και λίμνες σε μικρή απόσταση από το Τόκιο. «Το κάθε γεύμα είναι μια ιεροτελεστία, σου σερβίρουν πολλά σκεύη και κάθε συνδυασμός βγάζει και μια άλλη γεύση», διηγείται ο ίδιος, που από τον Σεπτέμβριο θα φοιτά στο Τμήμα Ηλεκτρολόγων Μηχανικών του ΑΠΘ. «Ακουσα ομιλίες από τρεις νομπελίστες Φυσικής, περπάτησα κάτω από ουρανοξύστες και πήρα μια γεύση από την ιαπωνική πειθαρχία». «Υπήρξαν στιγμές κατά την προετοιμασία που λύγισα, που ξέσπασα σε κλάματα από την πίεση», θυμάται ο Οδυσσέας Καγκαράς, ο «γιατρός» της παρέας, καθώς έχει περάσει στην Ιατρική Αθηνών. «Ενιωθα ότι ήμουν σε καλό επίπεδο στα πειραματικά, αλλά ως υποψήφιος στον τομέα υγείας τα Μαθηματικά ήταν η αχίλλειος πτέρνα μου». Η απόφασή του, όμως, να μεταβεί στην Ολυμπιάδα τον αποζημίωσε. «Ακουσα ομιλίες από τρεις νομπελίστες Φυσικής, περπάτησα κάτω από ουρανοξύστες και πήρα μια γεύση από την ιαπωνική πειθαρχία: είδα Ιάπωνες να περιμένουν το πράσινο φανάρι για να διασχίσουν άδειους δρόμους». Στην Ολυμπιάδα η… σχέση του με τη Φυσική «αναθερμάνθηκε». «Σκέφτομαι μήπως αλλάξω αντικείμενο σπουδών», καταλήγει ο Οδυσσέας, που αγαπάει ιδιαίτερα την Αστροφυσική. «Εχω ένα τηλεσκόπιο και παρατηρώ τον έναστρο ουρανό. Τον καλύτερο ουρανό έως τώρα τον έχω βρει στη Σίκινο με τη μηδενική φωτορύπανση». Στους εθνικούς διαγωνισμούς Φυσικής, που διοργανώνει η ΕΕΦΕΕ υπό την αιγίδα του υπουργείου Παιδείας και του ΙΕΠ (Ινστιτούτο Εκπαιδευτικής Πολιτικής), συμμετέχουν περί τους 20.000 μαθητές από όλες τις βαθμίδες. «Φιλοδοξούμε τα παιδιά να αγαπήσουν τη Φυσική, γιατί έως τώρα επικρατεί η άποψη ότι η Φυσική είναι δυσνόητη», λέει στην «Κ» ο κ. Γεώργιος Τόμπρας, καθηγητής του Τμήματος Φυσικής του Εθνικού και Καποδιστριακού Πανεπιστημίου Αθηνών (ΕΚΠΑ) και πρόεδρος της ΕΕΦΕΕ. «Είναι σημαντικό τα παιδιά να μάθουν να σέβονται την επιστημονική γνώση, ακόμη και αν δεν ενδιαφέρονται για τη Φυσική· αυτό αποτελεί πολιτισμικό αγαθό». Οι απαιτήσεις του διαγωνισμού είναι υψηλότατες. «Στη χώρα μας έχουμε καθυστερήσει στον εκσυγχρονισμό της διδακτέας ύλης, ενώ χωλαίνουμε στο πειραματικό σκέλος». Ως θετικά βήματα θεωρεί τα αναλυτικά προγράμματα, εφόσον γενικευθεί η εφαρμογή τους, και την Τράπεζα Θεμάτων, εφόσον την «αγκαλιάσουν» οι εκπαιδευτικοί. Φέτος, η εκπροσώπηση ήταν γένους αρσενικού, αλλά αυτό δεν αποτελεί απαράβατο κανόνα. «Εχουμε μεταβεί σε Ολυμπιάδες με μεικτές ομάδες», υπενθυμίζει ο υπαρχηγός ο κ. Παναγιώτης Τσάκωνας, μέλος της ΕΕΦΕΕ και του ΕΕΔΙΠ (Ειδικό και Εργαστηριακό Διδακτικό Προσωπικό) στο Πανεπιστήμιο Πειραιά. «Εξακολουθούν να υπερισχύουν τα αγόρια στην Ολυμπιάδα και αυτό προβληματίζει την επιστημονική κοινότητα». Οι καθηγητές-συνοδοί που διαμένουν σε ξεχωριστούς χώρους από τους διαγωνιζομένους, για να διασφαλιστεί το αδιάβλητο των εξετάσεων, μεταφράζουν στη μητρική γλώσσα τα θέματα των εξετάσεων: τα τρία διαφορετικά προβλήματα του θεωρητικού σκέλους και τα δύο πειράματα. Η ελληνική αντιπροσωπεία δεν έχει φθάσει ποτέ να αποσπάσει αργυρό ή χρυσό μετάλλιο, αντίστοιχα, όμως και η χώρα δεν έχει επενδύσει, όπως άλλες, στον διεθνούς κύρους διαγωνισμό. Ενδεικτικό, άλλωστε, είναι ότι το κόστος του ταξιδιού καλύφθηκε από χορηγούς – τη ΜΚΟ «Δεσμός», τον όμιλο Μυτιληναίος, μεμονωμένους δωρητές και δήμους. «Η Ινδία έχει συστήσει ένα ειδικό σχολείο με έμφαση στην προπόνηση για την Ολυμπιάδα», επισημαίνει ο κ. Τσάκωνας. «Το τμήμα της Α΄ Λυκείου έχει 40.000 μαθητές, στη Β΄ Λυκείου γίνονται 4.000, εν συνεχεία 400, εκ των οποίων θα επιλεγεί η τελική 5άδα για την Ολυμπιάδα». ",False
newsbomb.gr,https://www.kathimerini.gr/society/562541965/katarreysi-gefyras-stin-patra-eleytheros-o-enas-ek-ton-syllifthenton/,,Κατάρρευση γέφυρας στην Πάτρα: Ελεύθερος ο ένας εκ των συλληφθέντων,2023-07-27T21:19:10+03:00,Newsroom,"Του επιβλήθηκε απαγόρευση εξόδου από τη χώρα και χρηματική εγγύηση 2.000 ευρώ Ελεύθερος υπό όρους αφέθηκε μετά την απολογία του ο ένας εκ των τεσσάρων συλληφθέντων για την κατάρρευση της γέφυρας στην Πάτρα. Σύμφωνα με την ΕΡΤ, πρόκειται για τον υπεύθυνο μηχανικό ασφαλείας του έργου, ο οποίος, με τη σύμφωνη γνώμη Ανακριτή και Εισαγγελέα, αφέθηκε ελεύθερος ενώ του επιβλήθηκε απαγόρευση εξόδου από τη χώρα και χρηματική εγγύηση 2.000 ευρώ. Την Παρασκευή θα απολογηθεί ο ένας από τους δύο χειριστές, ενώ οι άλλοι δύο θα περάσουν το κατώφλι του ανακριτή όταν το επιτρέψει η κατάσταση της υγείας τους, καθώς τραυματίστηκαν κατά την πτώση της γέφυρας. Το τραγικό δυστύχημα είχε ως συνέπεια τον θάνατο ενός ανθρώπου και τον τραυματισμό 14 ακόμη. ",False
newsbomb.gr,https://www.kathimerini.gr/society/562541917/se-yfesi-i-fotia-sti-lamia/,,Σε ύφεση η φωτιά στη Λαμία,2023-07-27T20:41:14+03:00,Newsroom,"Τρεις ώρες διήρκεσε η προσπάθεια των επίγειων και εναέριων δυνάμεων Τρεις ώρες διήρκεσε η προσπάθεια των επίγειων και εναέριων δυνάμεων να περιορίσουν τις φλόγες που προέκυψαν από αναζωπύρωση στο βόρειο τμήμα της χθεσινής πυρκαγιάς στη Λαμία. Καθοριστική ήταν η συνεισφορά των εναέριων μέσων, καθώς οι συνεχείς πτήσεις από δύο αεροσκάφη και ένα ελικόπτερο, σε συνδυασμό με τις προσπάθειες από τις επίγειες δυνάμεις της πυροσβεστικής, τα χωματουργικά μηχανήματα και τις υδροφόρες που διατέθηκαν από τον δήμο Λαμιέων και την Περιφέρεια Στερεάς Ελλάδας. Οι δυνάμεις περιόρισαν αρχικά το ένα μέτωπο που κινούνταν προς το Κάστρο της Λαμίας από την βόρεια πλευρά και στη συνέχεια το δεύτερο μέτωπο που κινούνταν προς κατοικημένη περιοχή. Οχήματα της αστυνομίας με μεγάφωνα καλούσαν τους πολίτες που έμειναν κοντά στο μέτωπο της φωτιάς, να εγκαταλείψουν τα σπίτια τους, ενώ δύο φορές απεστάλη μήνυμα από το 112 που καλούσε τους πολίτες του Αφανού να φύγουν από την περιοχή και να κατατεθούν προς Δομοκό. Τέλος, με φροντίδα του δήμου άδειασε πολύ γρήγορα και το κολυμβητήριο Λαμίας και απομακρύνθηκαν για λόγους ασφαλείας τα μικρά παιδιά που βρίσκονταν εκεί. «Ήταν μία δοκιμασία ακόμη. Μιά αναζωπύρωση από το πουθενά που πήρε αμέσως μεγάλες διαστάσεις» υπογραμμίζει ο δήμαρχος Λαμιέων, Θύμιος Καραϊσκος, μιλώντας στο ΑΠΕ-ΜΠΕ. «Θέλω να ευχαριστήσω τους χειριστές των αεροσκαφών και του ελικοπτέρου για την αυτοθυσία τους, τους πυροσβέστες και τα συνεργεία του δήμου» είπε, ενώ έκανε αναφορά και στους «εκατοντάδες εθελοντές που βγήκαν στους λόφους για να δώσουν τη δική τους μάχη με τις φλόγες» σήμερα και χθες. ",False
newsbomb.gr,https://www.kathimerini.gr/society/562541899/artopoios-amesi-kai-asfalis-apomakrynsi-plithysmoy-sti-nea-agchialo-83-nees-dasikes-pyrkagies/,,"Πυροσβεστική: Αναζωπυρώσεις σε Βόλο και Νέα Αγχίαλο – Μάχη σε Ρόδο, Ασπρόπυργο και Αρτα",2023-07-27T20:23:52+03:00,Newsroom,"Σε όλη την επικράτεια οι πυροσβεστικές δυνάμεις αντιμετωπίζουν συνολικά 124 πυρκαγιές Στις ακραία επικίνδυνες συνθήκες που επικρατούν την Πέμπτη αναφέρθηκε ο Εκπρόσωπος Τύπου τουΠυροσβεστικού Σώματος, Aντιπύραρχος Ιωάννης Αρτοποιός, σε ενημέρωση από το Εθνικό Συντονιστικό Κέντρο Επιχειρήσεων και Διαχείρισης Κρίσεων. Όπως ανέφερε, κατά τη διάρκεια του τελευταίου 24ωρου, εκδηλώθηκαν 83 νέες δασικές πυρκαγιές, οι περισσότερες κατά τη φετινή αντιπυρική περίοδο. Σε όλη την επικράτεια οι πυροσβεστικές δυνάμεις αντιμετωπίζουν συνολικά 124 πυρκαγιές. Στην ευρύτερη περιοχή του Βόλου και της Νέας Αγχιάλου, εκδηλώνονται διαρκώς επικίνδυνες αναζωπυρώσεις. Γι’ αυτό το λόγο εκδόθηκαν πέντε μηνύματα από το 112 για την εκκένωση 12 οικισμών. «Δεν μπόρεσαν οι δυνάμεις να ανακόψουν την τεράστια δυναμική της φωτιάς. Οι πάντες συμβάλλουν στην άμεση και ασφαλή απομάκρυνση του πληθυσμού», τόνισε ο κ. Αρτοποιός για το πύρινο μέτωπο στη Νέα Αγχίαλο.  Συγκεκριμένα, στις 15:34 για την εκκένωση των οικισμών Καστράκι και Μικροθήβες, στις 16:00 για την εκκένωση των οικισμών Νέα Αγχίαλο, Στουπί, Βελανιδιά, Μάραθο και Κριθάρια, Σώρος, Χρυσή Ακτή Παναγιάς, και Άγιος Γεώργιος, στις 16:06 για δεύτερη φορά την εκκένωση του οικισμού Νέα Αγχίαλος και στις 17:47 για την εκκένωση των οικισμών Κόκκινα και Περίβλεπτο. “] Καταβλήθηκαν υπεράνθρωπες προσπάθειες για την ανάσχεση της πυρκαγιάς από τις ισχυρές παρατεταγμένες δυνάμεις, οι οποίες ωστόσο, δεν μπόρεσαν να ανακόψουν τη τεράστια δυναμική της. Αυτή τη στιγμή, όλες οι δυνάμεις Πολιτικής Προστασίας, Πυροσβεστικό Σώμα, Ελληνική Αστυνομία, Λιμενικό Σώμα, Ένοπλες Δυνάμεις αλλά και μέσα που έχει διαθέσει η Τοπική Αυτοδιοίκηση, συμβάλλουν στην άμεση και ασφαλή απομάκρυνση του πληθυσμού. Στην πυρκαγιά επιχειρούν ισχυρές επίγειες και εναέριες δυνάμεις και καταβάλουν προσπάθειες για τον περιορισμό της. Στη Ρόδο, συνεχίζονται οι προσπάθειες για τον περιορισμό διάσπαρτων αναζωπυρώσεων οι οποίες μέχρι στιγμής ελέγχονται.  Η πυρκαγιά που εκδηλώθηκε σε χώρο ανακύκλωσης σε επαγγελματικό χώρο στον Ασπρόπυργο Αττικής έχει περιοριστεί. Στην πυρκαγιά που εκδηλώθηκε πριν από λίγο στα Ανωγειατά Άρτας επιχειρούν 23 πυροσβέστες με 1 ομάδα πεζοπόρου τμήματος, 7 οχήματα και 2 αεροσκάφη. Ο κίνδυνος πυρκαγιάς σήμερα είναι ακραίος και παραμένει πολύ υψηλός και την Παρασκευή σε αρκετές περιοχές της Ελλάδας. ",False
newsbomb.gr,https://www.kathimerini.gr/society/562541887/agchialo-neo-vinteo-apo-ti-stigmi-tis-ekrixis-stin-apothiki-pyromachikon/,,Αγχίαλος: Νέο βίντεο από τη στιγμή της έκρηξης στην αποθήκη πυρομαχικών,2023-07-27T20:17:25+03:00,Newsroom,"Νέο βίντεο από τη στιγμή των εκρήξεων στην αποθήκη πυρομαχικών στη Νέα Αγχίαλο - Εχει ήδη ξεκινήσει η τμηματική απομάκρυνση των F-16 Νέο βίντεο από τη στιγμή των εκρήξεων στην αποθήκη πυρομαχικών στη Νέα Αγχίαλο έρχεται στο φως. Οπως αποτυπώνεται στο βίντεο, από τις εκρήξεις σχηματίστηκαν δύο πύρινα «μανιτάρια». Σύμφωνα με νεότερες πληροφορίες, εξερράγησαν όλα τα πυρομαχικά που βρίσκονταν στην αποθήκη.   Σύμφωνα με εκτιμήσεις, τα πυρομαχικά είναι πιθανό να πυροδοτήθηκαν εξαιτίας της υπερθέρμανσης και όχι από απευθείας επαφή με τις φλόγες.  Σύμφωνα με εκτιμήσεις τα πυρομαχικά είναι πιθανό να πυροδοτήθηκαν εξαιτίας της υπερθέρμανσης και όχι από απευθείας επαφή με τις φλόγες.  Εχει ήδη ξεκινήσει η τμηματική απομάκρυνση των F-16.  ",False
newsbomb.gr,https://www.kathimerini.gr/society/562541827/magnisia-se-exelixi-ekkenosi-politon-apo-to-limani-tis-neas-agchialoy/,,Σε εξέλιξη εκκένωση από το λιμάνι της Νέας Αγχιάλου,2023-07-27T19:02:38+03:00,Newsroom,"Οι πολίτες μεταφέρονται στο λιμεναρχείο του Βόλου για καταμέτρηση Σκάφος του λιμενικού συντονίζει τις προσπάθειες απομάκρυνσης πολιτών από το λιμάνι της Νέας Αγχιάλου προς το λιμεναρχείο του Βόλου, εξαιτίας της πυρκαγιάς που έχει περικυκλώσει την περιοχή. Οι κάτοικοι της Νέας Αγχιάλου, είτε έφευγαν οδικώς προς Βόλο, είτε με σκάφη ιδιωτών και διασωστών που ειδοποίησαν στελέχη του Λιμενικού. Σύμφωνα με την πυροσβεστική, η φωτιά πλησιάζει απειλητικά το λιμάνι της περιοχής, ενώ ο φόβος των πολιτών εντείνεται από τις απανωτές εκρήξεις που ακούγονται από τον χώρο αποθήκης της 111 Πτέρυγας Μάχης της Πολεμικής Αεροπορίας. Στελέχη του λιμενικού έχουν αναλάβει την επιβίβαση των πολιτών στα σκάφη ιδιωτών, τα οποία αυτή την ώρα έχουν συγκεντρωθεί στο λιμάνι. Οι πολίτες μεταφέρονται στο λιμεναρχείο του Βόλου για καταμέτρηση και εν συνεχεία στο Εκθεσιακό Κέντρο του Βόλου. Τρία περιπολικά σκάφη του λιμενικού, δύο ρυμουλκά και 22 ιδιωτικά σκάφη, έχουν μεταφέρει ήδη 30 άτομα από τη Νέα Αγχίαλο στον Βόλο, με το λιμενικό να βρίσκεται σε πλήρη επιχειρησιακή ετοιμότητα. ",False
newsbomb.gr,https://www.kathimerini.gr/society/562541803/synelifthisan-dyo-syrioi-poy-diakinoysan-plasta-kai-klemmena-taxidiotika-eggrafa/,,Συνελήφθησαν δύο Σύριοι που διακινούσαν πλαστά και κλεμμένα ταξιδιωτικά έγγραφα,2023-07-27T18:55:28+03:00,Newsroom,"Οι κατηγορούμενοι έχουν απασχολήσει τις αρχές για παρόμοια αδικήματα, καθώς και για επικίνδυνη σωματική βλάβη, ενδοοικογενειακή βία, παράβαση του νόμου περί όπλων και απείθεια Συνελήφθησαν την Τετάρτη (26/7) το πρωί, στην Αθήνα, δύο αλλοδαποί, 41 και 36 ετών, από την Συρία, κατηγορούμενοι για πλαστογραφία πιστοποιητικών, αποδοχή και διάθεση προϊόντων εγκλήματος και παράβαση του κώδικα μετανάστευσης, κοινωνικής ένταξης και λοιπών διατάξεων. Ειδικότερα, σύμφωνα με την Αστυνομία, μετά από αξιοποίηση πληροφοριών για δύο Σύριους, που διακινούσαν ταξιδιωτικά έγγραφα διαφόρων κρατών σε άλλους αλλοδαπούς με σκοπό την παράνομη μεταφορά τους σε χώρες της Ευρώπης, εντοπίστηκαν οι κατηγορούμενοι στην Αθήνα και πιστοποιήθηκε η εγκληματική τους δραστηριότητα. Κατά τις έρευνες που πραγματοποιήθηκαν σε δύο σπίτια που σχετίζονταν με τη δράση τους στο κέντρο της Αθήνας, μεταξύ άλλων βρέθηκαν και κατασχέθηκαν:    -196 ταξιδιωτικά έγγραφα χωρών της Ευρωπαϊκής Ένωσης και τρίτων χωρών (διαβατήρια, άδειες οδήγησης, άδειες παραμονής, δελτία ταυτότητας κά),    -τηλεφωνική συσκευή,    -3 κινητά τηλέφωνα,    -πιστοποιητικό γερμανικών Αρχών και    -σφραγίδα Κατά την είσοδο των αστυνομικών στην οικία του 41χρονου, εκείνος πέταξε μια σχολική τσάντα στον ακάλυπτο του σπιτιού που περιείχε μέρος των ταξιδιωτικών εγγράφων. Με παρόμοιο τρόπο κινήθηκε και ο 36χρονος, κατά τη διάρκεια της επιχείρησης στο σπίτι του, πετώντας ένα από τα κινητά τηλέφωνα από το μπαλκόνι. Κατά την εξέταση του κινητού μετά την περισυλλογή του, διαπιστώθηκε η ύπαρξη πλήθους ψηφιακών αρχείων που απεικόνιζαν ταξιδιωτικά έγγραφα διαφόρων χωρών (διαβατήρια, δελτία ταυτότητας). Οι αστυνομικοί ερεύνησαν την προέλευση των ταξιδιωτικών εγγράφων σε πληροφοριακά συστήματα, όπου προέκυψε ότι κάποια από αυτά είναι κλεμμένα ή απολεσθέντα από διάφορες χώρες της Ευρώπης, αλλά και την Ελλάδα. Οι κατηγορούμενοι έχουν απασχολήσει τις αρχές για παρόμοια αδικήματα, καθώς και για επικίνδυνη σωματική βλάβη, ενδοοικογενειακή βία, παράβαση του νόμου περί όπλων και απείθεια. Οι συλληφθέντες, με την σε βάρος τους σχηματισθείσα δικογραφία, οδηγήθηκαν στον εισαγγελέα Πλημμελειοδικών Αθηνών. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562541767/lamia-anazopyrothike-i-pyrkagia-sta-voreia-tis-polis/,,Λαμία: Αναzωπυρώθηκε η πυρκαγιά στα βόρεια της πόλης,2023-07-27T18:38:11+03:00,Newsroom,"Επιχειρούν επίγειες δυνάμεις της Πυροσβεστικής και 2 αεροσκάφη Αναζωπυρώθηκε η πυρκαγιά που βρίσκονταν σε ύφεση στα βόρεια της Λαμίας και το μέτωπο που σχηματίστηκε κινείται προς τις περιοχές Αμφιθέα και Πουρναράκι. Κάτοικοι της περιοχής Αχαρνών Λαμίας έλαβαν μήνυμα από το 112 για να εγκαταλείψουν τα σπίτια τους και να κινηθούν προς Δομοκό.  Στην περιοχή επιχειρούν επίγειες δυνάμεις της Πυροσβεστικής και 2 αεροσκάφη, καθώς επίσης έχουν μεταφερθεί χωματουργικά μηχανήματα του δήμου Λαμίας και της Περιφέρειας Στερεάς Ελλάδας, μαζί με υδροφόρες. Σύμφωνα με το ΑΠΕ-ΜΠΕ, η αναζωπύρωση επεκτάθηκε σε δασική περιοχή και έχει αναπτύξει μεγάλο μέτωπο, σε απόσταση περίπου 800 μέτρων από κατοικημένη περιοχή. Δύο αεροσκάφη από το αεροδρόμιο της Λαμίας πραγματοποιούν συνεχώς ρίψεις πάνω από τα μέτωπα της φωτιάς.  Σημειώνεται ότι η φωτιά οριοθετήθηκε το βράδυ της Τετάρτης στις 20:00 και μέχρι σήμερα το πρωί δεν είχαν σημειωθεί αναζωπυρώσεις. ",False
newsbomb.gr,https://www.kathimerini.gr/society/562541761/nea-agchialos-i-stigmi-tis-ekrixis-stin-apothiki-pyromachikon/,,Νέα Αγχίαλος: Φωτογραφία από τη στιγμή της έκρηξης στην αποθήκη πυρομαχικών,2023-07-27T18:32:09+03:00,Newsroom,"Η «Κ» φέρνει στη δημοσιότητα αποκλειστική φωτογραφία από τη στιγμή της έκρηξης σε αποθήκη πυρομαχικών στη Νέα Αγχίαλο Η «Κ» φέρνει στη δημοσιότητα φωτογραφία από τη στιγμή της έκρηξης σε αποθήκη πυρομαχικών στη Νέα Αγχίαλο. Σύμφωνα με το e-almyros.gr, η κατάσταση που επικρατεί στην περιοχή είναι χαοτική, καθώς η φωτιά από τις Μικροθήβες προκάλεσε αλλεπάλληλες εκρήξεις σε αποθήκη πυρομαχικών.  Η στιγμή της έκρηξης καταγράφηκε σε βίντεο:  Η στιγμή της έκρηξης στην Νέα Αγχίαλο. 😮😮#βολος #φωτιες pic.twitter.com/9riqbYVlLc — Nik_Mp 😎 (@4r7qjp1C2S4EQZV) July 27, 2023    Η αποθήκη βρίσκεται σε απόσταση 4 χιλιομέτρων από την 111 Πτέρυγα Μάχης και, σύμφωνα με πληροφορίες, στις εγκαταστάσεις φυλάσσονται όπλα F-16 και βαριά πυρομαχικά. Το στρατόπεδο έχει εκκενωθεί.  Είναι πιθανό να υπάρχουν στον χώρο βόμβες 1.000 και 2.000 λιβρών, ειδικά όπλα, όπως πύραυλοι ΗΑΑRM. Η βασική αποστολή της 341 Μοίρας που υπάγεται στην 111ΠΜ είναι η καταστολή εχθρικής αεράμυνας. Αυτή τη στιγμή δεν επιχειρούν πυροσβεστικές δυνάμεις ούτε από εδάφους ούτε από αέρα, γιατί φοβούνται τις εκρήξεις. Από τις πολύ ισχυρές εκρήξεις, σημειώθηκαν καταστροφές σε τζαμαρίες σπιτιών και καταστημάτων. Σύμφωνα με τον τοπικό «Ταχυδρόμο», αστυνομικές δυνάμεις κατευθύνουν τους πολίτες προς τον Βόλο, συνιστώντας στους κατοίκους να μην μείνουν στη Νέα Αγχίαλο. ",False
newsbomb.gr,https://www.kathimerini.gr/society/562541746/ekrixeis-sti-nea-agchialo-se-apothiki-pyromachikon-apomakrynoyn-katoikoys-me-skafi/,,"Εκρήξεις στη Νέα Αγχίαλο, σε αποθήκη πυρομαχικών – Απομακρύνουν κατοίκους με σκάφη",2023-07-27T18:19:47+03:00,Σταύρος Ιωαννίδης,"Χαοτική είναι η κατάσταση που επικρατεί τα τελευταία λεπτά στη Νέα Αγχίαλο, όπου σημειώνονται αλλεπάλληλες εκρήξεις σε αποθήκη πυρομαχικών Χαοτική είναι η κατάσταση που επικρατεί στη Νέα Αγχίαλο, καθώς η φωτιά από τις Μικροθήβες προκάλεσε αλλεπάλληλες εκρήξεις σε αποθήκη πυρομαχικών.  Η αποθήκη βρίσκεται σε απόσταση 4 χιλιομέτρων από την 111 Πτέρυγα Μάχης και, σύμφωνα με πληροφορίες, στις εγκαταστάσεις φυλάσσονται όπλα F-16 και βαριά πυρομαχικά. Το στρατόπεδο έχει εκκενωθεί.  Είναι πιθανό να υπάρχουν στον χώρο βόμβες 1.000 και 2.000 λιβρών, ειδικά όπλα, όπως πύραυλοι ΗΑΑRM. Η βασική αποστολή της 341 Μοίρας που υπάγεται στην 111ΠΜ είναι η καταστολή εχθρικής αεράμυνας. Αυτή τη στιγμή δεν επιχειρούν πυροσβεστικές δυνάμεις ούτε από εδάφους ούτε από αέρα, γιατί φοβούνται τις εκρήξεις. Από τις πολύ ισχυρές εκρήξεις, σημειώθηκαν καταστροφές σε τζαμαρίες σπιτιών και καταστημάτων. Σύμφωνα με τον τοπικό «Ταχυχρόμο», αστυνομικές δυνάμεις κατευθύνουν τους πολίτες προς τον Βόλο, συνιστώντας στους κατοίκους να μην μείνουν στη Νέα Αγχίαλο. ",False
newsbomb.gr,https://www.kathimerini.gr/society/562541722/syndromi-enoplon-dynameon-sta-metopa-ton-pyrkagion/,,Συνδρομή Ενόπλων Δυνάμεων στα μέτωπα των πυρκαγιών,2023-07-27T17:45:49+03:00,Newsroom,"Στις επιχειρήσεις συμμετέχουν 8 αεροσκάφη CL-215, 6 αεροσκάφη CL-415, 17 αεροσκάφη PZL και 6 ελικόπτερα Chinook Στα μέτωπα των πυρκαγιών σε Ρόδο, Κέρκυρα, Λαμία, Μαλεσίνα, Δομοκό και Βελεστίνο, συνδράμουν με εναέρια μέσα οι Ενοπλες Δυνάμεις, σύμφωνα με τις ανάγκες και τις οδηγίες της Πολιτικής Προστασίας. Αναλυτικά, στις επιχειρήσεις κατάσβεσης των πυρκαγιών συμμετέχουν την Πέμπτη 8 αεροσκάφη CL-215, 6 αεροσκάφη CL-415, 17 αεροσκάφη PZL και 6 ελικόπτερα Chinook. Επιπλέον, το σύνολο των μέσων – μηχανημάτων των Ενόπλων Δυνάμεων, εξακολουθεί να βρίσκεται σε ετοιμότητα για διάθεση, κατόπιν οδηγιών της Πολιτικής Προστασίας. Πέρα από την συνδρομή των Ενόπλων Δυνάμεων στην κατάσβεση πυρκαγιών με εναέρια και επίγεια μέσα και προσωπικό, ισχύουν και σήμερα κατόπιν εντολών του αρχηγού ΓΕΕΘΑ στρατηγού Κωνσταντίνου Φλώρου, τα παρακάτω μέτρα πρόληψης πυρκαγιών για όλη την επικράτεια: – Εκπομπή 297 περιπόλων χερσαίας επιτήρησης (1782 άτομα με 891 οχήματα) και 23 πυροφυλακίων (138 άτομα με 69 οχήματα), μεταξύ των οποίων 30 περιπόλων επιτήρησης (180 άτομα) από την Τετάρτη 26 Ιουλίου 2023, πλέον των καθορισμένων από το Πυροσβεστικό Σώμα, στην περιοχή Θεσσαλονίκης – Χαλκιδικής. – Εκπομπή περιπόλων επιτήρησης σε όλη την επικράτεια, μέχρι 5 χιλιόμετρα πέριξ του συνόλου των στρατιωτικών εγκαταστάσεων. – Ετοιμότητα 2 ωρών σε όλα τα τμήματα και τα μέσα του σχεδίου «Ξενοκράτης» (5.312 άτομα) και «Δευκαλίων» (341 άτομα). – Εκτέλεση πτήσεων εναέριας επιτήρησης 5 ελικοπτέρων UH-1H σε  Μαγνησία – Λάρισα, Μυτιλήνη, Χίο, Σάμο – Ικαρία και Κω. – Αυξημένη ετοιμότητα Στρατιωτικών Νοσοκομείων και Μονάδων Υγειονομικού. ",False
newsbomb.gr,https://www.kathimerini.gr/society/562541635/ptosi-canadair-plithos-kosmoy-stin-kideia-toy-anthyposminagoy-perikli-stefanidi/,,Πτώση Canadair: Το «τελευταίο αντίο» στον Περικλή Στεφανίδη,2023-07-27T17:14:27+03:00,Newsroom,"Συγγενείς και φίλοι αποχαιρετούν αυτήν την ώρα τον ανθυποσμηναγό Περικλή Στεφανίδη, συγκυβερνήτη του Canadair που συνετρίβη στην Εύβοια Συγγενείς και φίλοι αποχαιρετούν αυτήν την ώρα τον ανθυποσμηναγό Περικλή Στεφανίδη, συγκυβερνήτη του Canadair που συνετρίβη στην Εύβοια. Η εξόδιος ακολουθία πραγματοποιείται στον Ιερό Ναό Αγίου Γεωργίου Παλαιού Αγιονερίου στο Κιλκίς. Στην κηδεία παρευρίσκονται ο πρωθυπουργός Κυριάκος Μητσοτάκης και ο υπουργός Εθνικής Αμυνας, Νίκος Δένδιας. Σην εκκλησία βρίσκεται και άγημα της Πολεμικής Αεροπορίας για την απόδοση τιμών. Σημειώνεται πως η κηδεία του δεύτερου πιλότου του Canadair, του 34χρονου σμηναγού Χρήστου Μουλά, θα τελεστεί το πρωί της Παρασκευής στην εκκλησία του Αγίου Σεργίου στο Γαβαλοχώρι Αποκορώνα Χανίων. ",False
newsbomb.gr,https://www.kathimerini.gr/society/562541590/h-komision-echei-kinitopoiisei-ennea-pyrosvestika-aeroskafi-gia-tin-antimetopisi-ton-pyrkagion-stin-ellada/,,H Κομισιόν έχει κινητοποιήσει εννέα πυροσβεστικά αεροσκάφη για την αντιμετώπιση των πυρκαγιών στην Ελλάδα,2023-07-27T16:44:53+03:00,Newsroom,"Πρόκειται για «μία από τις μεγαλύτερες κινητοποιήσεις των τελευταίων ετών», σημειώνει ο εκπρόσωπος της Ευρωπαϊκής Επιτροπής.  «H Ευρωπαϊκή Επιτροπή έχει κινητοποιήσει συνολικά εννέα πυροσβεστικά αεροσκάφη» για την αντιμετώπιση των πυρκαγιών στην Ελλάδα, σημειώνει ο εκπρόσωπος της Κομισιόν, Μπάλας Ουζβάρι, με ανάρτησή του στο Twitter, υπογραμμίζοντας μάλιστα ότι πρόκειται για «μία από τις μεγαλύτερες κινητοποιήσεις των τελευταίων ετών». Wildfires 🔥🔥 in Greece 🇬🇷 @EU_Commission 🇪🇺 has mobilised a total of 9️⃣ firefighting planes ✈️ One of the largest mobilisations in recent years ❗️ pic.twitter.com/ZvbDg0QUiG — Balazs Ujvari (@balazs_iravju) July 27, 2023  ",False
newsbomb.gr,https://www.kathimerini.gr/society/562541443/ios-dytikoy-neiloy-ilikiomeni-stin-karditsa-to-proto-thyma-stin-ellada/,,Ιός Δυτικού Νείλου: Ηλικιωμένη στην Καρδίτσα το πρώτο θύμα στην Ελλάδα,2023-07-27T15:31:52+03:00,Newsroom,"Νοσηλεύονταν στο νοσοκομείο Καρδίτσας και απεβίωσε στις 23 Ιουλίου Μια ηλικιωμένη από την Καρδίτσα, είναι το πρώτο θύμα του ιού του Δυτικού Νείλου στην Ελλάδα. Σύμφωνα με την ΕΡΤ, η ηλικιωμένη νοσηλεύονταν στο νοσοκομείο Καρδίτσας και απεβίωσε στις 23 Ιουλίου. Η γυναίκα εισήχθη στο νοσοκομείο Καρδίτσας στις 18 Ιουλίου, αφού παρουσίασε μηνιγκοεγγεφαλίτιδα. Έπειτά από έλεγχο που πραγματοποιήθηκε στο ΑΧΕΠΑ Θεσσαλονίκης, διαπιστώθηκε ότι νοσούσε από τον ιό του Δυτικού Νείλου. ",False
newsbomb.gr,https://www.kathimerini.gr/society/562541380/politiki-prostasia-epta-perioches-se-poly-ypsili-epifylaki-gia-ton-kindyno-pyrkagias/,,Πολιτική Προστασία: Επτά περιοχές σε πολύ υψηλή επιφυλακή για τον κίνδυνο πυρκαγιάς,2023-07-27T13:57:30+03:00,Newsroom,"Η ΓΓΠΣ συνιστά στους πολίτες να είναι ιδιαίτερα προσεκτικοί και να αποφεύγουν ενέργειες που μπορούν να προκαλέσουν πυρκαγιά από αμέλεια Βελτιωμένη εμφανίζεται η εικόνα στο χάρτη πρόβλεψης κινδύνου πυρκαγιάς για την Παρασκευή 28 Ιουλίου. Δεν υπάρχει πλέον το κόκκινο χρώμα ενώ μειωμένες είναι οι περιοχές με πορτοκαλί συναγερμό. Σύμφωνα με το υπουργείο Κλιματικής Κρίσης και Πολιτικής Προστασίας, επτά περιοχές θα είναι στο πορτοκαλί της κατηγορίας 4: Αττική, Βοιωτία, Φθιώτιδα, Κορινθία, Αργολίδα, η μισή Κρήτη και τα νησιά στο Ανατολικό Αιγαίο.   Για σήμερα διατηρείται το ανώτατο επίπεδο 5 ακραίου κινδύνου για περιοχές της Δυτικής Αττικής , της Εύβοιας – εκτός της Σκύρου. Επίσης είναι κόκκινες η Αργολίδα,  η Κορινθία, η Μεσσηνία, περιοχές της Αχαΐας, της  Ηλείας, περιοχές της Λάρισας, της  Μαγνησίας, των Σποράδων , η Θεσσαλονίκη, η Χαλκιδική , το Άγιον Όρος  και νησιά του Ιονίου.  Πολύ υψηλός είναι ο κίνδυνος σε άλλες 17 περιοχές στην επικράτεια. Παράλληλα, η Γενική Γραμματεία Πολιτικής Προστασίας συνιστά στους πολίτες να είναι ιδιαίτερα προσεκτικοί και να αποφεύγουν ενέργειες στην ύπαιθρο που μπορούν να προκαλέσουν πυρκαγιά από αμέλεια, όπως το κάψιμο ξερών χόρτων και κλαδιών ή υπολειμμάτων καθαρισμού, η χρήση μηχανημάτων που προκαλούν σπινθήρες όπως δισκοπρίονα, συσκευές συγκόλλησης, η χρήση υπαίθριων ψησταριών, το κάπνισμα μελισσών, η ρίψη αναμμένων τσιγάρων, κ.α. Επίσης, υπενθυμίζεται ότι κατά τη διάρκεια της αντιπυρικής περιόδου απαγορεύεται η καύση των αγρών. Σε περίπτωση που αντιληφθούν πυρκαγιά, οι πολίτες παρακαλούνται να ειδοποιήσουν αμέσως την Πυροσβεστική Υπηρεσία στον αριθμό κλήσης 199. Για περισσότερες πληροφορίες και οδηγίες αυτοπροστασίας από τους κινδύνους των δασικών πυρκαγιών, οι πολίτες μπορούν να επισκεφθούν την ιστοσελίδα της Γενικής Γραμματείας Πολιτικής Προστασίας στην ηλεκτρονική διεύθυνση civilprotection.gov.gr. ",False
newsbomb.gr,https://www.kathimerini.gr/society/562541323/opa-gia-vaseis-eisagogis-stathera-proto-stin-protimisi-ton-ypopsifion/,,ΟΠΑ για βάσεις εισαγωγής: «Σταθερά πρώτο στην προτίμηση των υποψηφίων»,2023-07-27T13:55:18+03:00,Newsroom,"Οπως σημειώνεται στην ανακοίνωση, φέτος καταγράφηκε σημαντική άνοδος των βάσεων και στα οκτώ Τμήματα του ΟΠΑ.  Ανακοίνωση για τους νεοεισαχθέντες του εξέδωσε το Οικονομικό Πανεπιστήμιο Αθηνών μετά τη γνωστοποίηση των βάσεων εισαγωγής.  Οπως σημειώνεται στην ανακοίνωση, φέτος καταγράφηκε σημαντική άνοδος των βάσεων και στα οκτώ Τμήματα του ΟΠΑ.  Αναλυτικά η ανακοίνωση:  «Για ακόμα μία χρονιά, η ανακοίνωση των βάσεων εισαγωγής στην Τριτοβάθμια Εκπαίδευση μέσω πανελληνίων εξετάσεων, βρίσκει το Οικονομικό Πανεπιστήμιο Αθηνών (ΟΠΑ) σταθερά πρώτο στην προτίμηση των υποψηφίων στα επιστημονικά πεδία που αυτό θεραπεύει, πανέτοιμο να υποδεχτεί αριστούχους φοιτητές, στα οκτώ σύγχρονα και υψηλής πιστοποιημένης ποιότητας Προπτυχιακά Τμήματά του. Φέτος, σημειώνεται σημαντική άνοδος των βάσεων και στα οκτώ Τμήματα του ΟΠΑ. Πιο αναλυτικά: Τα παραπάνω αποτελέσματα δικαιώνουν τον σταθερό προσανατολισμό του ΟΠΑ στην ποιοτική εκπαίδευση μέσα από σύγχρονα και συνεχώς εξελισσόμενα προγράμματα σπουδών, εστιασμένα στις ανάγκες του σύγχρονου διεθνοποιημένου οικονομικού περιβάλλοντος και βασισμένα στις αξίες του Ιδρύματος για αριστεία, εξωστρέφεια, καινοτομία και κοινωνική προσφορά.  Ο Πρύτανης του Οικονομικού Πανεπιστημίου Αθηνών Καθηγητής Δημήτρης Μπουραντώνης, μετά την ανακοίνωση των βάσεων εισαγωγής στην Τριτοβάθμια Εκπαίδευση, δήλωσε: “Συνεχίζοντας μια πολυετή παράδοση, θα υποδεχτούμε φέτος τους άριστους υποψήφιους φοιτητές και φοιτήτριες που θα συνεχίσουν το ταξίδι της γνώσης σε ένα σύγχρονο και εξωστρεφές εκπαιδευτικό Ίδρυμα που με επίκεντρο την έρευνα, την τεχνολογία και την καινοτομία, εκπαιδεύει τους αυριανούς ηγέτες. Παράλληλα, οι στρατηγικές συνεργασίες που έχει συνάψει το Πανεπιστήμιο με επιστημονικούς και επιχειρηματικούς φορείς από την εγχώρια και τη διεθνή αγορά, προσφέρει σημαντικές ευκαιρίες πραγματοποίησης πρακτικής άσκησης και λαμπρές προοπτικές επαγγελματικής σταδιοδρομίας μετά τη λήψη του Πτυχίου. Το υψηλής στάθμης ερευνητικό και διδακτικό προσωπικό του Οικονομικού Πανεπιστημίου Αθηνών θα συνεχίσει με τον ίδιο ζήλο να πρωτοπορεί προκειμένου το Πανεπιστήμιο να ευρίσκεται πάντοτε στην αιχμή της έρευνας και της γνώσης. Εκ μέρους της ακαδημαϊκής κοινότητας του Οικονομικού Πανεπιστημίου Αθηνών, συγχαίρω και καλωσορίζω τις νέες φοιτήτριες και τους νέους φοιτητές και τους εύχομαι να αξιοποιήσουν όλες τις ευκαιρίες που θα τους δοθούν για γνώση και προσωπική ανέλιξη.”» Παρακάτω απεικονίζονται οι βάσεις εισαγωγής στο Οικονομικό Πανεπιστήμιο Αθηνών σε σύγκριση με τις περσινές:    ",True
newsbomb.gr,https://www.kathimerini.gr/society/562541002/panelladikes-2023-vaseis-anakoinothikan-ta-apotelesmata/,,Πανελλαδικές 2023 – Βάσεις: Ανακοινώθηκαν τα αποτελέσματα,2023-07-27T10:29:41+03:00,Newsroom,"Αγωνία τέλος για τους υποψηφίους των Πανελλαδικών Εξετάσεων, καθώς ανακοινώθηκαν από το υπουργείο Παιδείας οι βάσεις εισαγωγής στα ΑΕΙ. Οι υποψήφιοι θα μπορούν να μάθουν σε ποια σχολή ή τμήμα έχουν εισαχθεί είτε μέσω sms στο κινητό τους, εφ’ όσον είχαν προβεί τις απαραίτητες ενέργειες εγγραφής στη σχετική πλατφόρμα, είτε ηλεκτρονικά στη διευθυνση: https://results.it.minedu.gov.gr, πληκτρολογώντας τον οκταψήφιο κωδικό αριθμό τους και τα τέσσερα αρχικά γράμματα των προσωπικών τους στοιχείων (Επώνυμο – Όνομα – Πατρώνυμο – Μητρώνυμο). Τα σημερινά αποτελέσματα να αποτελέσουν την αρχή μιας πολύ μεγάλης διαδρομής, που θα οδηγήσει στην καλύτερη εκδοχή του εαυτού τους, ευχήθηκε προς τους υποψήφιους των φετινών Πανελλαδικών ο υπουργός Παιδείας, Θρησκευμάτων και Αθλητισμού, σε βίντεο που ανήρτησε στο Twitter λίγο πριν την ανακοίνωση των βάσεων. Σε λίγο ανακοινώνονται οι βάσεις εισαγωγής στην τριτοβάθμια εκπαίδευση. Καλή επιτυχία σε όλες τις υποψήφιες και σε όλους τους υποψηφίους! pic.twitter.com/ayqmumEeDU — Kyriakos Pierrakakis (@Pierrakakis) July 27, 2023  «Τα αποτελέσματα μπορεί να δικαιώσουν τις προσπάθειές σας ή να μη φανούν αντάξια των προσδοκιών σας. Σε κάθε περίπτωση, δεν κρίνονται όλα σήμερα. Αυτό δεν είναι παρά μόνο ένα από τα πολλά επεισόδια της ζωής που έχετε μπροστά σας», ανέφερε ο κ. Πιερρακάκης. ",False
newsbomb.gr,https://www.kathimerini.gr/society/562540393/istorika-fylla-me-tin-k-vythisate-to-chora-i-krisi-toy-1976/,,"Ιστορικά Φύλλα με την «Κ»: «Βυθίσατε το Χόρα», η κρίση του 1976",2023-07-27T10:21:18+03:00,Newsroom,"Στις 6 Αυγούστου 1976, το τουρκικό ωκεανογραφικό σκάφος «MTA Sismik 1», γνωστό και ως «Χόρα», ξεκίνησε έρευνες για τον εντοπισμό πετρελαίου σε επίμαχες περιοχές της υφαλοκρηπίδας του Αιγαίου. Η τουρκική αυτή πρωτοβουλία αμφισβητούσε ευθέως τα ελληνικά κυριαρχικά δικαιώματα. «Παρόλο που δεν δικαιολογείται ηυξημένη ανησυχία, όλα τα απαραίτητα μέτρα ετοιμότητος έχουν ληφθή», έγραφε η «Καθημερινή», παραθέτοντας και πληροφορίες του Associated Press, σύμφωνα με τις οποίες «οι ελληνικές Ενοπλες Δυνάμεις παραμένουν σε κατάσταση “ηυξημένης ετοιμότητος” και ότι η Ελλάς έχει ενισχύσει, κατά τις τελευταίες ημέρες, τις ναυτικές περιπολίες στο Αιγαίο και την παρακολούθηση των κινήσεων του τουρκικού σκάφους». Την ίδια ώρα, ο πρωθυπουργός Κωνσταντίνος Καραμανλής συγκαλούσε έκτακτο υπουργικό συμβούλιο, καθώς ετίθετο θέμα υπεράσπισης των ελληνικών θέσεων και δικαιωμάτων. Την ίδια στιγμή, το ΠΑΣΟΚ του Ανδρέα Παπανδρέου και τα πολιτικά ρεύματα που είχαν παραπλήσιες πολιτικές απόψεις, έκαναν λόγο για εθνική ταπείνωση, προτρέποντας την κυβέρνηση ακόμη και να βυθίσει το «Χόρα». Ομως, η στρατιωτική εμπλοκή ήταν ανεπιθύμητη τόσο για λόγους πρακτικούς όσο και για πολιτικούς. Η Αθήνα αποφάσισε προσφυγή στο Συμβούλιο Ασφαλείας του ΟΗΕ και παράλληλα τη μονομερή προσφυγή στο Διεθνές Δικαστήριο της Χάγης, που οδήγησε στην έναρξη διμερών συνομιλιών, ενώ το «Χόρα» αποχώρησε από την περιοχή της υφαλοκρηπίδας. Η σύγκρουση είχε –για την ώρα– αποσοβηθεί. ",False
newsbomb.gr,https://www.kathimerini.gr/society/562541065/epeisodiaki-katadioxi-sto-kentro-tis-athinas-traymatistikan-elafra-dyo-astynomikoi/,,Επεισοδιακή καταδίωξη στο κέντρο της Αθήνας – Τραυματίστηκαν ελαφρά δύο αστυνομικοί,2023-07-27T09:50:14+03:00,Newsroom,"Σύμφωνα με την ΕΛ.ΑΣ. συνελήφθη ένας 45χρονος αλλοδαπός από τη Γεωργία Επεισοδιακή καταδίωξη σημειώθηκε τα ξημερώματα στο κέντρο της Αθήνας. Σύμφωνα με την Αστυνομία, περίπου στις 2:15 τα ξημερώματα, πλήρωμα ενός περιπολικού εντόπισε ένα όχημα να κινείται ανάποδα στην οδό Πιπίνου. Οι αστυνομικοί έκαναν σήμα στον οδηγό του οχήματος να σταματήσει για έλεγχο, αυτός όμως δεν υπάκουσε και ανέπτυξε ταχύτητα για να διαφύγει. Ακολούθησε καταδίωξη, στην οποία συμμετείχαν και άλλες δυνάμεις της αστυνομίας που ήρθαν για ενίσχυση. Στην συνέχεια, όπως έγινε γνωστό από την ΕΛ.ΑΣ., στην συμβολή των οδών Λέσβου και Πόρου στην Κυψέλη, ο οδηγός του οχήματος επιχείρησε να εμβολίσει μια μηχανή της ομάδας ΔΙΑΣ, που συμμετείχε στην καταδίωξη. Ο αστυνομικός που οδηγούσε την μηχανή κατάφερε με ελιγμό που έκανε να αποφύγει το όχημα, αλλά αυτή ανετράπη με αποτέλεσμα να τραυματιστεί ελαφρά ο ίδιος και ο συνάδελφος του που ήταν μαζί του. Οι δύο αστυνομικοί μεταφέρθηκαν με ελαφρά τραύματα στο 401 Γενικό Στρατιωτικό Νοσοκομείο. Στην συνέχεια το ύποπτο όχημα εντοπίστηκε παρκαρισμένο στην συμβολή των οδών Σικύνου και Ορίωνος, όπου μετά από αναζητήσεις αστυνομικοί εντόπισαν τον οδηγό του και τον συνέλαβαν ύστερα από πεζή καταδίωξη. Σύμφωνα με την ΕΛ.ΑΣ. πρόκειται για ένα 45χρονο αλλοδαπό από τη Γεωργία. Με πληροφορίες από ΑΠΕ – ΜΠΕ ",False
newsbomb.gr,https://www.kathimerini.gr/society/562540375/ste-freno-se-dyo-xenodocheia-sto-moyseio/,,ΣτΕ: Φρένο σε δύο ξενοδοχεία στο Αρχαιολογικό Μουσείο,2023-07-27T08:43:16+03:00,Γιώργος Λιάλιος,"Το ΣτΕ έκανε δεκτή την προσφυγή της ΕΛΛΕΤ και 23 πολιτών Την προσωρινή αναστολή των οικοδομικών εργασιών για την κατασκευή δύο νέων ξενοδοχείων στην οδό Πατησίων, απέναντι από το Εθνικό Αρχαιολογικό Μουσείο, αποφάσισε το Συμβούλιο της Επικρατείας. Κατά των οικοδομικών αδειών τους έχουν προσφύγει η Ελληνική Εταιρεία Περιβάλλοντος και Πολιτισμού (ΕΛΛΕΤ) και 23 πολίτες, υποστηρίζοντας ότι τόσο οι σημειακές τροποποιήσεις του σχεδίου πόλης όσο και το ανώτατο ύψος που επετράπη (32 έναντι 24 μέτρων) και ο συντελεστής δόμησης θα οδηγήσουν σε υπέρμετρη πολεοδομική επιβάρυνση της περιοχής. Η υπόθεση αφορά τα κτίρια δύο ξενοδοχείων: μία δεκαώροφη μονάδα τριών αστέρων στη συμβολή των οδών Πατησίων και Μάρνη (εκεί όπου βρισκόταν το θέατρο Αθήναιον, το οποίο έχει κατεδαφιστεί) και μία εννεαώροφη μονάδα τεσσάρων αστέρων, στη συμβολή των οδών Ηπείρου και 3ης Σεπτεμβρίου. Τα δύο κτίρια βρίσκονται στο ίδιο οικοδομικό τετράγωνο, απέναντι από το Εθνικό Αρχαιολογικό Μουσείο. Το 2019, η τότε ηγεσία του υπουργείου Περιβάλλοντος (Γιώργος Σταθάκης) είχε εγκρίνει τη σημειακή τροποποίηση του σχεδίου πόλης του Δήμου Αθηναίων, μετατρέποντας τις χρήσεις γης από γενική κατοικία σε πολεοδομικό κέντρο. Με τον τρόπο αυτό παρακάμφθηκε ο περιορισμός του ανώτατου αριθμού των (150) κλινών που ίσχυε στην περιοχή, δίνοντας την ευκαιρία να ανεγερθούν δύο μεγάλα ξενοδοχεία. Μετά τη «φωτογραφική» αυτή ρύθμιση, οι εξελίξεις «έτρεξαν» με γρήγορους ρυθμούς. Τον Μάρτιο του 2020 το Κεντρικό Συμβούλιο Νεωτέρων Μνημείων εξέτασε την αρχιτεκτονική μελέτη της δεκαώροφης μονάδας και γνωμοδότησε θετικά, ενώ ακολούθησε τον Ιανουάριο του 2021 η έγκρισή της με απόφαση της υπουργού Πολιτισμού Λίνας Μενδώνη. Ακολούθησε η θετική γνωμοδότηση του Συμβουλίου Αρχιτεκτονικής Κεντρικού Τομέα Αθηνών τον Ιούλιο και τον Νοέμβριο της ίδιας χρονιάς εκδόθηκε η οικοδομική άδεια από την υπηρεσία δόμησης του Δήμου Αθηναίων. Παράλληλα, τον Μάιο του 2021 ξεκίνησε η διαδικασία αναθεώρησης της οικοδομικής άδειας, η οποία είχε εκδοθεί το 2017 για όμορο οικόπεδο, στο ίδιο οικοδομικό τετράγωνο. Το Συμβούλιο Αρχιτεκτονικής γνωμοδότησε θετικά και ακολούθησε η αναθεώρηση της οικοδομικής άδειας (για την ανέγερση εννεαώφορου ξενοδοχείου) τον Νοέμβριο του 2021. Αξίζει να σημειωθεί ότι και τα δύο κτίρια θα ανήκουν στη γαλλική αλυσίδα ξενοδοχείων Boissée Finances, η οποία σκοπεύει να δημιουργήσει «οικονομικά» ξενοδοχεία (budget hotels) σε συνεργασία με την Accor και τα σήματά της Ibis Budget και Ibis Styles (βλ. «Κ» 28.1.22). Οι αντιρρήσεις, που είχαν εκφραστεί και την περίοδο της «φωτογραφικής» ρύθμισης του ΥΠΕΝ, δεν άργησαν να καταλήξουν στη δικαστική οδό. Στις αρχές Ιουλίου προσέφυγαν στο Συμβούλιο της Επικρατείας η ΕΛΛΕΤ και 23 πολίτες, ζητώντας να ακυρωθούν οι δύο οικοδομικές άδειες. Προχθές το Ε΄ τμήμα του ΣτΕ εξέδωσε προσωρινή διαταγή, με την οποία αναστέλλει τις οικοδομικές εργασίες για την κατασκευή των δύο κτιρίων μέχρι να εξεταστεί το αίτημα «παγώματος» των εργασιών από την Επιτροπή Αναστολών του ανωτάτου δικαστηρίου. Γιατί ζήτησαν οι προσφεύγοντες να ακυρωθούν οι οικοδομικές άδειες των δύο ξενοδοχείων; Σύμφωνα με την προσφυγή τους, τα δύο κτίρια θα έχουν ύψος 32 και 31,55 μέτρα αντιστοίχως, όταν το ανώτατο ύψος στην περιοχή βάσει διατάγματος του 1955 είναι τα 24 μέτρα, ο συντελεστής δόμησής τους είναι 4,8 και 4,2 αντιστοίχως, έναντι 3,7 (μέσος συντελεστής του Δήμου Αθηναίων), και οι κλίνες τους 637 και 258, έναντι 150 (που ήταν το ανώτατο όριο πριν τροποποιηθούν οι χρήσεις γης στο συγκεκριμένο οικοδομικό τετράγωνο). Οι προσφεύγοντες υποστηρίζουν ότι οι δύο οικοδομικές άδειες παραβιάζουν το πολεοδομικό κεκτημένο για την εξυπηρέτηση ιδιωτικών συμφερόντων, αλλοιώνοντας τον χαρακτήρα της περιοχής ως ζώνης γενικής κατοικίας. Παράλληλα, σημαντική θέση στην προσφυγή έχει η υπέρβαση του μέγιστου επιτρεπόμενου ύψους, ζήτημα που έφερε η ΕΛΛΕΤ στο ΣτΕ και με την υπόθεση του ξενοδοχείου Coco-Μat και οδήγησε στην έκδοση ειδικού προεδρικού διατάγματος για την περιοχή Κουκακίου – Μακρυγιάννη (να σημειωθεί ότι το ΣτΕ είχε κρίνει ότι το διάταγμα του 1955 βρίσκεται ακόμη σε ισχύ και υπερισχύει του Νέου Οικοδομικού Κανονισμού – ΝΟΚ). Περαιτέρω, φέρνει στο ανώτατο δικαστήριο ακόμη μία «προβληματική» πτυχή του ΝΟΚ, που δεν έχει κριθεί έως τώρα: τη μη προσμέτρηση στον συντελεστή δόμησης των υπόγειων και κοινόχρηστων χώρων του κτιρίου, μια ρύθμιση-δώρο στους εργολάβους, αφού οδήγησε σταδιακά στο «ψήλωμα» υφιστάμενων και νέων κτιρίων σε όλη την Αθήνα. ",False
newsbomb.gr,https://www.kathimerini.gr/society/562541023/thessaloniki-nekros-andras-meta-apo-pyra-poy-dechthike-ston-eyosmo/,,Εύοσμος: Εν ψυχρώ εκτέλεση 35χρονου έξω από το σπίτι του,2023-07-27T08:03:00+03:00,Newsroom,"Τέσσερις κάλυκες πυροβόλου όπλου εντοπίστηκαν στο σημείο όπου σημειώθηκε η δολοφονική επίθεση σε βάρος 35χρονου, στον Εύοσμο Θεσσαλονίκης. Σύμφωνα με νεότερες πληροφορίες από την Αστυνομία, το θύμα είναι υπήκοος Αλβανίας, ενώ το έγκλημα διαπράχθηκε μπροστά στην πολυκατοικία όπου διέμενε, επί της οδού Βιζυηνού. Η ‘Αμεση Δράση έλαβε κλήση στις 12.50 μετά τα μεσάνυχτα για πυροβολισμούς και στο σημείο έσπευσε κινητή μονάδα του ΕΚΑΒ. Ο 35χρονος διακομίστηκε βαριά τραυματισμένος στο πανεπιστημιακό νοσοκομείο ΑΧΕΠΑ όπου όμως κατέληξε. Ο δράστης ή οι δράστες φαίνεται πως είχαν στήσει ενέδρα στο θύμα και αφού άνοιξαν πυρ εναντίον του εξαφανίστηκαν. Οι έρευνες των αστυνομικών του Τμήματος Εγκλημάτων κατά Ζωής της Ασφάλειας Θεσσαλονίκης βρίσκονται σε πλήρη εξέλιξη. Η εκδοχή που εξετάζεται από την ΕΛ.ΑΣ. είναι το φονικό να αποδίδεται σε ξεκαθάρισμα λογαριασμών. Πηγή: ΑΠΕ-ΜΠΕ   ",False
newsbomb.gr,https://www.kathimerini.gr/society/562540342/pyrkagia-sti-rodo-ean-den-eichame-toys-ethelontes-den-tha-pigainame-poythena/,,,,,"ΡΟΔΟΣ – ΑΠΟΣΤΟΛΗ: Πετάγονται μόλις ακούν τη λέξη «αναζωπύρωση». Είναι 11.58 και ανηφορίζουν σε κακοτράχαλα μονοπάτια, μέσα στο πευκοδάσος, δυτικά του Προφήτη Ηλία, αγνοώντας τι θα συναντήσουν. Την προηγούμενη ημέρα, σε παρόμοια κινητοποίηση, τους είχε πάρει περίπου έξι ώρες να σβήσουν τις φλόγες. Αυτή τη φορά στέκονται τυχεροί. Η εστία είναι πολύ μικρή και άμεσα ελεγχόμενη. Το σημείο, όμως, τους προβληματίζει. Ηταν στο άκαυτο κομμάτι. «Από κάτω δούλευε, ύπουλα», λέει ένας από τους εθελοντές. Κατευθύνεται λίγα μέτρα παραπέρα, εκεί όπου την προηγούμενη εβδομάδα είχε περάσει έρπουσα η φωτιά, και σκάβει μια μικρή τρύπα στο χώμα. «Βλέπεις; Είναι ακόμα ζεστό. Μαζί με τις υψηλές θερμοκρασίες είναι σαν μπαρούτι και η πευκοβελόνα το καλύτερο φιτίλι», λέει. Μακριά από τα κυρίως μέτωπα της πυρκαγιάς στη Ρόδο, υπάρχει ακόμη δουλειά να γίνει. Μέλη της Εθελοντικής Ομάδας Αντιμετώπισης Καταστροφών Σαλάκου προσπαθούν να προλάβουν αναζωπυρώσεις προτού αυτές φουντώσουν. «Μπορεί τη μια στιγμή να είσαι ήσυχος και μετά ανάστατος», λέει στην «Κ» ο Μιχάλης Αγγελίδης, ηλεκτρολόγος στο επάγγελμα, ο οποίος μαζί με τα υπόλοιπα μέλη της ομάδας βρίσκεται στο βουνό. Είναι η ένατη ημέρα που φωτιές καίνε στη Ρόδο και πλέον από την Πολιτική Προστασία όλο το νησί έχει κηρυχθεί σε κατάσταση εκτάκτου ανάγκης. Η ομάδα των εθελοντών της Σαλάκου αναμετρήθηκε από την πρώτη ημέρα με την πυρκαγιά, όταν αυτή ξέσπασε στις 18 Ιουλίου. Το επόμενο πρωί, μόλις δυνάμωσε ο άνεμος και η φωτιά ξέφυγε από κάθε έλεγχο, λένε ότι μέσα σε μία ώρα οι φλόγες είχαν διανύσει διαδρομή εννέα χιλιομέτρων προς τον Προφήτη Ηλία. «Ηταν κόλαση, προσπαθήσαμε να την ανακόψουμε για να μη φτάσει στη Σάλακο», λέει ο επικεφαλής της εθελοντικής ομάδας Σαλάκου, Παναγιώτης Εγγλέζος. «Ερχονταν συγχωριανοί μας με τρακτέρ και αγροτικά που είχαν ψεκαστικά πάνω, για να μας τροφοδοτούν με νερό και έτσι σταματήσαμε την πρώτη φάση». «Κάποια στιγμή, νιώσαμε πολύ μόνοι μας. Παίρναμε αποφάσεις επειδή ξέραμε τον χώρο, κάποια τοπωνύμια και έτσι λειτουργούσαμε», προσθέτει ο κ. Αγγελίδης. Εξηγεί ότι η αναζωπύρωση μπορεί να προκύψει από το πουθενά. Θυμάται ότι πριν από κάποιες ημέρες είχαν βρει σε μια χαράδρα ένα πεσμένο κουφάρι δέντρου που κάπνιζε ακόμη και θα μπορούσε να προκαλέσει νέα φωτιά. Η ομάδα τους δημιουργήθηκε πριν από οκτώ χρόνια και το 2017 εντάχθηκε στο μητρώο της Πολιτικής Προστασίας. Εχουν 22 πιστοποιημένα μέλη και 12 επικουρικά. Ανάμεσά τους υπάρχει ένας μηχανικός, ένας σερβιτόρος, ένας δημοτικός υπάλληλος και ελεύθεροι επαγγελματίες που απέχουν αυτές τις ημέρες από τις εργασίες τους. Πλάι τους έρχονται και έφηβοι από το χωριό για να βοηθήσουν. Στην αναζωπύρωση που κλήθηκαν να προλάβουν το πρωί της Τετάρτης, μια ομάδα πυροσβεστών από πεζοπόρο τμήμα της Σάμου ανέλαβε να πραγματοποιήσει την κατάσβεση. Υπήρχε όχημα, όπως λένε, ψηλά στις κεραίες και ειδοποιούσε εάν έβλεπε καπνό. Εδώ και δύο ημέρες οι πυροσβέστες του πεζοπόρου τμήματος βρίσκονται στον Προφήτη Ηλία και έχουν να καλύψουν μια ζώνη χιλιομέτρων στα μετόπισθεν που εκτείνεται μέχρι τον Απόλλωνα. Είναι οκτώ άτομα και δουλεύουν με την υποστήριξη της εθελοντικής ομάδας. Αυτοί τους φέρνουν οχήματα με νερό για κατάσβεση, καθώς τα πυροσβεστικά επιχειρούν σε άλλα επικίνδυνα σημεία του νησιού. «Εάν δεν είχαμε τους εθελοντές δεν θα πηγαίναμε πουθενά. Μας δίνουν νερό και φαγητό», λέει ένας από τους πυροσβέστες. Καταβρέχει με τη μάνικα το μαυρισμένο έδαφος ώστε να λασπώσει και να αποκλείσει την πιθανότητα αναζωπύρωσης. Υψηλόβαθμοι αξιωματικοί της Πυροσβεστικής με τους οποίους έχει μιλήσει η «Κ» εξηγούν ότι «μια φωτιά δεν σβήνει εάν δεν πατήσει μπότα στο έδαφος». Ωστόσο όταν η ζώνη της καταστροφής εκτείνεται σε τόσο μεγάλο εύρος στη Ρόδο και οι κύριες δυνάμεις δίνουν μάχη με τη συνδρομή εθελοντών και κατοίκων, κυρίως στα μεγάλα μέτωπα που προκύπτουν νότια του νησιού, όπως στο Βάτι και στο Γεννάδι τις προηγούμενες ημέρες, μοιάζει δύσκολο να ελεγχθεί ή να γίνει άμεσα αντιληπτή κάθε νέα εστία. Από το βράδυ της Τρίτης είχε αναρτηθεί στο Facebook κάλεσμα για συγκέντρωση όλων των κατοίκων του Μαλώνα στην πλατεία Αγίου Γεωργίου. Θα επιστρατεύονταν όσοι είχαν αγροτικά οχήματα με βυτιοφόρο, ενώ οι υπόλοιποι έπρεπε να φέρουν ψεκαστήρες, φτυάρια, τσάπες και άλλα εργαλεία που ίσως ήταν χρήσιμα στο σβήσιμο της φωτιάς. «Θα μεταβούμε χωριζόμενοι σε ομάδες προς όλα τα σημεία που πέρασε η φωτιά για να καλύψουμε και να σβήσουμε όλα τα “καντηλάκια” και να εξαλείψουμε την πιθανότητα αναζωπύρωσης», αναφερόταν στο κάλεσμα. «Η μεγάλη μάχη μπορεί να φαίνεται ότι κερδίζεται, αλλά η φωτιά είναι ύπουλη και πρέπει όλοι μαζί να δράσουμε για να περάσει τελείως ο κίνδυνος για το χωριό μας». Η νύχτα, όμως, της Τρίτης δεν ήταν εύκολη. «Η φωτιά είχε φτάσει στα 500 μέτρα από ένα σημείο που το λέμε Κόκκινο Νερό. Εάν περνούσε από εκεί θα πήγαινε για Αρχάγγελο. Μαζί με την Πυροσβεστική και τους κατοίκους φυλάγαμε το μέτωπο εκεί», λέει στην «Κ» ο πρόεδρος της κοινότητας Μαλώνα, Νεκτάριος Μουστακέλλης. Εχει βραχνή φωνή και μαυρισμένα χέρια. Πέρασε τη νύχτα στο μέτωπο με συντοπίτες του, μέχρι τις τέσσερις τα ξημερώματα. Το πρωί, όπως λέει ο κοινοτάρχης, νέος κόσμος ανταποκρίθηκε στο διαδικτυακό κάλεσμα. Εφτασαν στην πλατεία με εξοπλισμό και προθυμία να βοηθήσουν. Οπως και οι προηγούμενες ημέρες έτσι και αυτή ξεκινούσε με συγκρατημένη αισιοδοξία. Οσο περνούσε ο χρόνος, όμως, προέκυπταν νέες εστίες από αναζωπυρώσεις σε διαφορετικά σημεία του νησιού, προς Λάερμα, Προφύλια και Απόλλωνα, τα οποία δοκιμάζονταν για μία ακόμη φορά. «Κάθε μέρα κάτι γίνεται, λέμε ότι κάτι κάναμε», λέει ο κ. Μουστακέλλης. «Και το μεσημέρι προκύπτει η μια αναζωπύρωση πίσω από την άλλη». ",True
newsbomb.gr,https://www.kathimerini.gr/society/562540399/ereyna-gia-ton-rolo-toy-frontex-stin-pylo/,,Ερευνα για τον ρόλο του Frontex στην Πύλο,2023-07-27T07:20:00+03:00,Αλεξάνδρα Βουδούρη,"Οι επιχειρήσεις έρευνας και διάσωσης στη Μεσόγειο, στη «σκιά» του πρόσφατου πολύνεκρου ναυαγίου, θα βρεθούν στο μικροσκόπιο της Ευρωπαίας Συνηγόρου του Πολίτη, Εμιλι Ο’ Ρέιλι BΡΥΞΕΛΛΕΣ – ΑΝΤΑΠΟΚΡΙΣΗ: Ξεχωριστή έρευνα για τον ρόλο του ευρωπαϊκού οργανισμού συνοριοφυλακής και ακτοφυλακής Frontex στις επιχειρήσεις έρευνας και διάσωσης στη Μεσόγειο, στη «σκιά» του πρόσφατου πολύνεκρου ναυαγίου με μετανάστες στα ανοιχτά της Πύλου, άνοιξε χθες η Ευρωπαία Συνήγορος του Πολίτη Εμιλι Ο’ Ρέιλι. Συγκεκριμένα, η έρευνα με πρωτοβουλία της Ευρωπαίας αξιωματούχου θα εξετάσει τη συνεργασία του Frontex με τις εθνικές αρχές στις επιχειρήσεις έρευνας και διάσωσης και παράλληλα τους τρόπους που διασφαλίζονται θεμελιώδη δικαιώματα των ανθρώπων που διασώζονται. Σε επιστολή της, μάλιστα, προς τον επικεφαλής του Frontex, Χανς Λάιτενς, επισημαίνει ότι «θα μπορούσε να διασαφηνιστεί ο ρόλος του Frontex σε αυτές τις επιχειρήσεις» και προσθέτει ότι «ενώ είναι σε εξέλιξη έρευνες σε εθνικό επίπεδο, είναι ξεκάθαρο ότι ο Frontex είχε σημαντικό ρόλο στην επιχείρηση έρευνας και διάσωσης σε ό,τι αφορά τον συντονισμό» του ναυαγίου στην Ελλάδα. Σε ξεχωριστή της ανακοίνωση, εξάλλου, με την οποία η κ. Ο’ Ρέιλι γνωστοποίησε την έναρξη της έρευνάς της, επισήμανε ότι στην περίπτωση του ναυαγίου στην Πύλο «ο Frontex ειδοποίησε τις ελληνικές αρχές για την παρουσία του πλοίου και προσέφερε βοήθεια, αλλά δεν είναι σαφές τι άλλο θα μπορούσε ή τι έπρεπε να κάνει», διευκρινίζοντας, ωστόσο, ότι είναι στη δικαιοδοσία και συνιστά ευθύνη των εθνικών αρχών η διαχείριση και οι σχετικές αποφάσεις για τις εν λόγω επιχειρήσεις. Στην πρόσφατη ακρόασή του στο Ευρωπαϊκό Κοινοβούλιο ο επικεφαλής του οργανισμού Χανς Λάιτενς είχε επισημάνει ότι ο Frontex είχε προτείνει δύο φορές την ανάπτυξη drones, αλλά δεν έλαβε καμία απάντηση από τις ελληνικές αρχές. Η Ευρωπαία Συνήγορος του Πολίτη ανέφερε ότι θα αξιολογήσει, παράλληλα, σειρά εγγράφων σχετικά με τις αρμοδιότητες του Frontex, συμπεριλαμβανομένης της επίσημης έκθεσης του οργανισμού (Serious Incident Report) σχετικά με τον τρόπο που εκτυλίχθηκαν τα γεγονότα που αφορούν το σκάφος «Adriana», ενώ θα συντονίσει την έρευνά της με τον Ελληνα Συνήγορο του Πολίτη Ανδρέα Ποττάκη, ο οποίος έχει την αρμοδιότητα να εξετάσει τον τρόπο που οι ελληνικές αρχές αντιμετώπισαν το εν λόγω σκάφος. Από την πλευρά του, ο Frontex δηλώνει έτοιμος να παράσχει κάθε πληροφορία για τον ρόλο και τον τρόπο που λειτουργεί στις εν λόγω επιχειρήσεις. Στο πλαίσιο της έρευνας, πάντως, θα εξεταστούν και άλλα πρόσφατα περιστατικά που είχαν ως συνέπεια απώλειες ζωών στη Μεσόγειο, καθώς επίσης και ο τρόπος που ανταλλάσσονται πληροφορίες στις επιχειρήσεις έρευνας και διάσωσης μεταξύ του Frontex και των εθνικών αρχών, αλλά και η συνεργασία με σκάφη Μη Κυβερνητικών Οργανώσεων. Θα διερευνηθεί επίσης η εφαρμογή ειδικών κανόνων, όπως η χρήση κάμερας στα σκάφη που επιχειρούν. «Η μετανάστευση στην Ευρώπη θα συνεχιστεί και εναπόκειται στην Ε.Ε. να διασφαλίσει ότι θα ενεργεί με τρόπο που διατηρεί τα θεμελιώδη δικαιώματα και δεν παραβλέπει τον ανθρώπινο πόνο, που αναγκάζει τους ανθρώπους να αναζητήσουν μια καλύτερη ζωή, μακριά από τις χώρες καταγωγής τους», τόνισε η Ευρωπαία Συνήγορος του Πολίτη. Ο ρόλος των θεσμικών οργάνων της Ε.Ε. σε ό,τι αφορά την προάσπιση των θεμελιωδών δικαιωμάτων στις δραστηριότητες διαχείρισης των συνόρων θα εξεταστεί από την ίδια ξεχωριστά το φθινόπωρο. Δεν υπήρξε παράλληλα χθες συμφωνία στη συνεδρίαση των μονίμων αντιπροσώπων στην Ε.Ε. σχετικά με τον μηχανισμό διαχείρισης κρίσεων –του τελευταίου ουσιαστικά νομοθετήματος στο πλαίσιο του Συμφώνου Ασύλου– που θεσπίζει ειδικά μέτρα, προκειμένου να εξασφαλίζεται «αποσυμφόρηση» στις χώρες «πρώτης γραμμής», όπως η Ελλάδα, σε ακραίες περιπτώσεις μαζικών αφίξεων προσφύγων και μεταναστών. Η Γερμανία κυρίως, αλλά και άλλες χώρες της βόρειας Ευρώπης εξέφρασαν επιφυλάξεις σχετικά με την πρόταση αναστολής των επιστροφών μεταναστών, όταν κράτη-μέλη της Μεσογείου αντιμετωπίζουν κατάσταση κρίσης. Το ζήτημα αναμένεται να συζητηθεί εκ νέου τον Σεπτέμβριο. ",False
newsbomb.gr,https://www.kathimerini.gr/society/562540888/kairos-ptosi-tis-thermokrasias-kai-mpoyrinia-i-prognosi-ana-periochi/,,Καιρός: Πτώση της θερμοκρασίας και μπουρίνια – Η πρόγνωση ανά περιοχή,2023-07-27T07:11:10+03:00,Newsroom,"Αλλάζει από σήμερα το σκηνικό του καιρού, με πτώση της θερμοκρασίας, αλλά και μπουρίνια σε αρκετές περιοχές. Στην ανατολική Μακεδονία, τις ανατολικές περιοχές της κεντρικής Μακεδονίας, τη Θράκη και το βορειοανατολικό Αιγαίο νεφώσεις παροδικά αυξημένες με σποραδικές καταιγίδες συνοδευόμενες από πολύ ισχυρούς ανέμους (μπουρίνια). Στην υπόλοιπη χώρα γενικά αίθριος καιρός με πρόσκαιρες νεφώσεις στα ηπειρωτικά τις μεσημβρινές και απογευματινές ώρες, οπότε στα ορεινά είναι πιθανό να σημειωθούν τοπικοί όμβροι. Οι άνεμοι θα πνέουν βόρειοι βορειοδυτικοί 4 με 6 και στα πελάγη τοπικά έως 7 μποφόρ. Η θερμοκρασία θα σημειώσει αισθητή πτώση σχεδόν σε όλη τη χώρα (κατά 6 ως 8 βαθμούς). Οι μέγιστες θα φτάσουν στα βόρεια τους 32 με 33, στα ηπειρωτικά τους 35 με 37 και στις υπόλοιπες περιοχές τους 33 με 35 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Στη Θράκη, την ανατολική Μακεδονία και τις ανατολικές περιοχές της κεντρικής Μακεδονίας (κυρίως Χαλκιδική) προβλέπονται καταιγίδες που θα συνοδεύονται από πολύ ενισχυμένους βόρειους ανέμους (μπουρίνια) και βελτίωση από το βράδυ. Στα υπόλοιπα λίγες νεφώσεις, πρόσκαιρα αυξημένες τις μεσημβρινές – απογευματινές ώρες, οπότε είναι πιθανό να σημειωθούν πρόσκαιροι όμβροι στα ορεινά. Ανεμοι:Από βόρειες διευθύνσεις 5 με 6 και τις πρωινές ώρες στην κεντρική Μακεδονία τοπικά 7 μποφόρ, με βαθμιαία εξασθένηση από το βράδυ. Θερμοκρασία: Από 22 έως 33 βαθμούς Κελσίου. Στη δυτική Μακεδονία 2 με 4 βαθμούς χαμηλότερη. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος με πρόσκαιρες νεφώσεις κυρίως τις μεσημβρινές και απογευματινές ώρες στα ηπειρωτικά. Ανεμοι: Βόρειοι βορειοδυτικοί 5 με 7 μποφόρ. Θερμοκρασία: Από 24 έως 36 βαθμούς Κελσίου. Στην Ήπειρο 3 με 4 βαθμούς χαμηλότερη. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Πρόσκαιρες νεφώσεις στα ηπειρωτικά τις μεσημβρινές και απογευματινές ώρες, οπότε είναι πιθανό να σημειωθούν τοπικοί όμβροι στα ορεινά της Θεσσαλίας. Ανεμοι: Από βόρειες διευθύνσεις 4 με 6 και πρόσκαιρα έως 7 μποφόρ με βαθμιαία εξασθένηση από το βράδυ. Θερμοκρασία: Από 25 έως 36 με 37 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Γενικά αίθριος. Ανεμοι: Από βόρειες διευθύνσεις 5 με 6 και πρόσκαιρα έως 7 μποφόρ με βαθμιαία εξασθένηση από το βράδυ. Θερμοκρασία: Από 26 έως 32 και στην Κρήτη έως 34 με 35 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Στα νησιά του ανατολικού Αιγαίου προβλέπονται καταιγίδες που θα συνοδεύονται από πολύ ενισχυμένους βόρειους ανέμους (μπουρίνια) και βελτίωση από το βράδυ. Στα Δωδεκάνησα γενικά αίθριος. Ανεμοι: Στα νησιά του ανατολικού Αιγαίου από βόρειες διευθύνσεις 5 με 6 και τις πρωινές ώρες τοπικά έως 7 μποφόρ. Στα Δωδεκάνησα από δυτικές διευθύνσεις 4 με 5 μποφόρ που βαθμιαία θα στραφούν σε βόρειους βορειοδυτικούς και θα φτάσουν τα 5 με 6 μποφόρ. Θερμοκρασία: Από 26 έως 34 βαθμούς Κελσίου. Στα βόρεια 2 με 4 βαθμούς χαμηλότερη. ΕΥΒΟΙΑ Καιρός: Γενικά αίθριος, με πρόσκαιρες νεφώσεις τις μεσημρινές και απογευματινές ώρες. Ανεμοι: Βόρειοι βορειοδυτικοί 5 με 6 και πρόσκαιρα έως 7 μποφόρ με βαθμιαία εξασθένηση από το βράδυ. Θερμοκρασία: Από 25 έως 34 βαθμούς Κελσίου. ΑΤΤΙΚΗ Καιρός: Γενικά αίθριος, με πρόσκαιρες νεφώσεις τις μεσημρινές και απογευματινές ώρες. Ανεμοι: Από βόρειες διευθύνσεις 5 με 6 και πρόσκαιρα έως 7 μποφόρ με βαθμιαία εξασθένηση από το βράδυ. Θερμοκρασία: Από 26 έως 36 βαθμούς Κελσίου. Στα παραθαλάσσια η μέγιστη θα είναι 2 με 3 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος. Ανεμοι: Βορειοδυτικοί 6 με 7 μποφόρ με σταδιακή εξασθένηση από το απόγευμα. Θερμοκρασία: Από 22 έως 31 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΠΑΡΑΣΚΕΥΗ 28-07-2023 Γενικά αίθριος καιρός. Οι άνεμοι θα πνέουν από βόρειες διευθύνσεις 3 με 5, στο Αιγαίο τοπικά 6 και στα νοτιοανατολικά εώς 7 μποφόρ. Η θερμοκρασία θα σημειώσει μικρή περαιτέρω πτώση και δεν θα ξεπεράσει στα βόρεια τους 28 με 30 βαθμούς Κελσίου ενώ στην υπόλοιπη χώρα τους 33 με 35 βαθμούς Κελσίου. ΠΡΟΓΝΩΣΗ ΓΙΑ ΤΟ ΣΑΒΒΑΤΟ 29-07-2023 ΚΑΙ ΤΗΝ ΚΥΡΙΑΚΗ 30-07-2023 Γενικά αίθριος καιρός. Πρόσκαιρες νεφώσεις τις μεσημβρινές και απογευματινές ώρες στα ορεινά της ηπειρωτικής χώρας. Οι άνεμοι θα πνέουν από βόρειες διευθύνσεις 3 με 5, στο Αιγαίο τοπικά 6 και πρόσκαιρα έως 7 μποφόρ. Η θερμοκρασία θα σημειώσει μικρή άνοδο. ΠΡΟΓΝΩΣΗ ΓΙΑ ΤΗ ΔΕΥΤΕΡΑ 31-07-2023 Γενικά αίθριος καιρός. Πρόσκαιρες νεφώσεις τις μεσημβρινές και απογευματινές ώρες στα κεντρικά και βόρεια ηπειρωτικά, όπου είναι πιθανό να σημειωθούν τοπικοί όμβροι. Οι άνεμοι θα πνέουν από βόρειες διευθύνσεις 3 με 5 και τοπικά στο Αιγαίο έως 6 μποφόρ. Η θερμοκρασία θα σημειώσει μικρή περαιτέρω άνοδο. ",False
newsbomb.gr,https://www.kathimerini.gr/world/562540327/i-mesogeios-flegetai-eno-dekades-anthropoi-echasan-ti-zoi-toys/,,"Η Μεσόγειος φλέγεται, ενώ δεκάδες άνθρωποι έχασαν τη ζωή τους",2023-07-27T07:02:36+03:00,Newsroom,"Δεκάδες χιλιάδες εκκενώσεις – Κτηνοτρόφοι βλέπουν τα ζώα τους να καίγονται και αγρότες τις σοδειές τους να καταστρέφονται. Περισσότεροι από 40 άνθρωποι έχουν χάσει τις τελευταίες μέρες τη ζωή τους στη Μεσόγειο εξαιτίας των τεράστιων πυρκαγιών που καίνε αχανείς δασικές εκτάσεις, χωριά και θέρετρα σε Αλγερία, Τυνησία, Ιταλία και Ελλάδα. Παράλληλα, δεκάδες χιλιάδες άλλοι έχει χρειαστεί να εγκαταλείψουν τα σπίτια ή τα ξενοδοχεία τους, κτηνοτρόφοι έχουν δει τα ζώα τους να καίγονται και αγρότες τις σοδειές τους να καταστρέφονται, ενώ παράλληλα μαίνεται ένας από τους πιο ακραίους καύσωνες στην ανθρώπινη Ιστορία. Τεράστια πυρκαγιά που κατακαίει από τη Δευτέρα τη Σικελία έχει αναγκάσει τουρίστες και κατοίκους να εκκενώσουν πολλά χωριά και να κατευθυνθούν προς τη θάλασσα. Ενα ζευγάρι ηλικιωμένων βρέθηκε απανθρακωμένο στο σπίτι του στα περίχωρα του Παλέρμο, σύμφωνα με τον πρόεδρο του νησιού, ενώ η πυρκαγιά σχεδόν άγγιξε τα συρματοπλέγματα του αεροδρομίου Φαλκόνε-Μπορσελίνο, που την Τρίτη αναγκάστηκε να κλείσει. Μια 88χρονη γυναίκα έχασε επίσης τη ζωή της κοντά στην πόλη. Παράλληλα, ανησυχία προκάλεσε η απειλή από τη φωτιά του αρχαιοελληνικού ναού της Σετζέστα. Οι φλόγες «έγλειψαν» το 2.500 ετών δωρικό μνημείο στα βορειοδυτικά του νησιού, που σώθηκε τελικά την τελευταία στιγμή. Χθες, η φωτιά έφτασε στον κεντρικό οδικό άξονα του νησιού στο ύψος του Παλέρμο. Σύμφωνα με τη La Repubblica, οδηγοί βρέθηκαν περικυκλωμένοι από τις φλόγες και με κίνδυνο της ζωής τους αναγκάστηκαν να αναπτύξουν μεγάλες ταχύτητες για να ξεφύγουν με μηδενική ορατότητα λόγω του καπνού. Στην παραθαλάσσια πόλη Μπετζάγια της Αλγερίας τεράστιες πυρκαγιές που κατέβηκαν από τα ορεινά προς τη θάλασσα ανάγκασαν τουλάχιστον 1.500 ανθρώπους να εγκαταλείψουν άρον άρον τις εστίες τους και τουρίστες να εκκενώσουν προς γειτονικές πόλεις. Στη μάχη μπήκαν πάνω από 7.500 πυροσβέστες ενώ, σύμφωνα με τον αλγερινό ενημερωτικό ιστότοπο TSA, 34 άνθρωποι έχασαν τη ζωή τους. Ανάμεσα σε αυτούς ήταν δέκα στρατιώτες που περικυκλώθηκαν από τις φλόγες, ενώ προσπαθούσαν να συντονίσουν την εκκένωση. Ο πρόεδρος της χώρας Αμπντελμαντζίντ Τεμπούν επικοινώνησε με τις οικογένειες των θυμάτων και εξέφρασε τη λύπη του. Η Αλγερία γνωρίζει έναν από τους πιο ακραίους καύσωνες της Μεσογείου, με τη θερμοκρασία να έχει φτάσει έως και τους 48 βαθμούς Κελσίου, ενώ σύμφωνα με το υπουργείο Εσωτερικών τις τελευταίες ημέρες έχουν ξεσπάσει συνολικά 97 πυρκαγιές σε 17 επαρχίες της χώρας, ενισχυόμενες τις περισσότερες φορές από δυνατούς ανέμους. Οι πυρκαγιές σαρώνουν όλη την ακτογραμμή της βόρειας Αφρικής. Στη γειτονική Τυνησία τεράστια πυρκαγιά ανάγκασε τουλάχιστον 300 ανθρώπους να εκκενώσουν τη μεθοριακή πόλη Μελούλα, ενώ σύμφωνα με αυτόπτες μάρτυρες η φωτιά μπήκε στην πόλη και έκαψε σπίτια. Αξιωματούχος της πολιτικής προστασίας δήλωσε ότι απομακρύνθηκαν εκατοντάδες κάτοικοι της πόλης από ξηρά και θάλασσα, με βάρκες ψαράδων και σκάφη της ακτοφυλακής, ενώ ένας σχολικός διευθυντής πέθανε από ασφυξία. Για άλλη μια χρονιά η Πορτογαλία, που σύμφωνα με δεδομένα της Ε.Ε. υπήρξε πέρυσι η δεύτερη πιο χτυπημένη από τις πυρκαγιές χώρα της Ευρώπης (την αρνητική πρωτιά έχει η Ισπανία), βλέπει δεκάδες χιλιάδες στρέμματα δάσους να γίνονται στάχτη, χωρίς ευτυχώς να μετράει μέχρι στιγμής ανθρώπινα θύματα. Με τη βοήθεια κατοίκων εκατοντάδες Πορτογάλοι πυροσβέστες αγωνίζονται από την Τρίτη να σβήσουν τις φλόγες σε εθνικό πάρκο κοντά στον δημοφιλή τουριστικό προορισμό Κασκάις, ενώ παράλληλα ισχυροί άνεμοι που αλλάζουν διευθύνσεις κάνουν το έργο τους πιο δύσκολο και επικίνδυνο. Για την καταπολέμηση των πυρκαγιών, η Ευρωπαϊκή Ενωση αποφάσισε να αγοράσει 13 πυροσβεστικά αεροπλάνα με σκοπό να δημιουργήσει έναν ευρωπαϊκό πυροσβεστικό στόλο, τον πρώτο αποκλειστικά δικής της ιδιοκτησίας. Πέρυσι και υπό την πίεση των μεγάλων πυρκαγιών στον ευρωπαϊκό νότο, η Ε.Ε. διπλασίασε τον εφεδρικό στόλο, που αποτελείται πλέον από 28 αεροπλάνα, όμως τώρα φιλοδοξεί να δημιουργήσει μία μόνιμη δύναμη. Σύμφωνα με την Κομισιόν, το σχέδιο θα κοστίσει 23 εκατ. ευρώ, ενώ το συμβόλαιο αναμένεται να υπογράψουν η Πορτογαλία, η Ισπανία, η Γαλλία, η Ιταλία, η Κροατία και η Ελλάδα. ",False
newsbomb.gr,https://www.kathimerini.gr/society/562540861/live-pyrkagies-oles-oi-exelixeis-apo-ta-pyrina-metopa/,,,,,"Το καταστροφικό μέτωπο της πυρκαγιάς που σαρώνει από την Τετάρτη τη Μαγνησία οδήγησε, σήμερα το απόγευμα, σε μία πρωτοφανή καταστροφή στρατιωτικού εξοπλισμού, όταν εξερράγησαν πυρομαχικά που φυλάσσονταν σε υπέργειες αποθήκες στη Νέα Αγχίαλο, σε απόσταση περίπου 4 χιλιομέτρων από την 111 Πτέρυγα Μάχης. Εκκενώθηκε η περιοχή σε ακτίνα τριών χιλιομέτρων. Η εικόνα στα υπόλοιπα μέτωπα της Ελλάδας.  Δύσκολη προμηνύεται η βραδιά για την Β’ ΒΙ.ΠΕ Βόλου καθώς, σύμφωνα με τον τοπικό «Ταχυδρόμο» καίγεται ένα ακόμη εργοστάσιο. Από τη φωτιά στη γύρω περιοχή, έχουν καταστραφεί στύλοι της ΔΕΗ, με αποτέλεσμα τη διακοπή ρεύματος σε σχετικά μεγάλη ακτίνα.  Περίπου 2.500 κάτοικοι από τη Νέα Αγχίαλο έχουν μεταφερθεί στο Εκθεσιακό Κέντρο, μετά τις πολλαπλές εκρήξεις σε αποθήκη πυρομαχικών που υποχρέωσε τις αρχές να εκκενώσουν την περιοχή σε ακτίνα τριών χιλιομέτρων.  Στο εκθεσιακό κέντρο έχουν διαμορφωθεί χώροι φιλοξενίας, με φαγητό, νερό, χώρους απασχόλησης μικρών παιδιών και «κρεβάτια κυρίως για τους ηλικιωμένους» όπως μεταδίδει η ΕΡΤ. Μάχη με τις αναζωπυρώσεις σε διάφορα σημεία του νοτιοανατολικού μετώπου της φωτιάς στη Ρόδο, δίνουν μέχρι αυτή την ώρα πυροσβέστες και εθελοντές. Από τις αναζωπυρώσεις δεν κινδυνεύει κανένας οικισμός ή χωριό του νησιού.  Συνέντευξη τύπου για τις δασικές πυρκαγιές θα παραχωρήσουν την Παρασκευή στις 11:30 π.μ. ο υπουργός Κλιματικής Κρίσης και Πολιτικής Προστασίας Βασίλης Κικίλιας, o καθηγητής Φυσικής της Ατμοσφαίρας και Κλιματολογίας Χρήστος Ζερεφός ο αρχηγός του Πυροσβεστικού Σώματος, αντιστράτηγος Γεώργιος Πουρναράς και ο προϊστάμενος της Γενικής Διεύθυνσης Δασών και Δασικού Περιβάλλοντος του υπουργείου Περιβάλλοντος και Ενέργειας Ευάγγελος Γκουντούφας. Σύμφωνα με νεότερη ενημέρωση από τη Αστυνομία αποκαταστάθηκε η κυκλοφορία των οχημάτων στην οδό Αγίου Γεωργίου και στη οδό Μεγαρίδος στην περιοχή του Ασπρόπυργου, που είχε διακοπεί λόγω εκδήλωσης πυρκαγιάς σε χώρο ανακύκλωσης σε επαγγελματικό χώρο. Η γενική γραμματεία Εργασιακών Σχέσεων του υπουργείου Εργασίας και Κοινωνικής Ασφάλισης, καλεί τους εργοδότες των επιχειρήσεων των Βιομηχανικών Περιοχών Βόλου και Ασπρόπυργου να προβούν στην αναστολή λειτουργίας των επιχειρήσεών τους καθ' όλη τη διάρκεια της Παρασκευής και μέχρι την εξάλειψη των ιδιαιτέρως δυσμενών συνθηκών που έχουν δημιουργηθεί στους περιβάλλοντες χώρους των Βιομηχανικών Περιοχών λόγω του εκτεταμένου φαινομένου των πυρκαγιών. Η μεγάλη φωτιά στη Νέα Αγχίαλο κατέστρεψε το κτιριακό συγκρότημα του Αγροτικού Οινοποιητικού Συνεταιρισμού «Η Δήμητρα». Οι εγκαταστάσεις του Συνεταιρισμού που βρίσκονταν επί της εθνικής οδού Βόλου-Μικροθηβών ήταν σε απόσταση αναπνοής από τους χώρους των στρατιωτικών εγκαταστάσεων που έγιναν οι αλλεπάλληλες μεγάλες εκρήξεις το απόγευμα με αποτέλεσμα η φωτιά να φθάσει στους υπαίθριους χώρους του Συνεταιρισμού και στη συνέχεια να παραδοθούν στις φλόγες όλες οι κτιριακές εγκαταστάσεις. Σύμφωνα με το ΑΠΕ-ΜΠΕ, στις εγκαταστάσεις της «Δήμητρας» ήταν αποθηκευμένες ποσότητες προπανίου και οινοπνεύματα αφού ο Συνεταιρισμός παρήγαγε τα φημισμένα τσίπουρα και κρασιά του. Συνελήφθη, στο πλαίσιο της αυτόφωρης διαδικασίας από ανακριτικούς Υπαλλήλους της Διεύθυνσης Αντιμετώπισης Εγκλημάτων Εμπρησμού, με τη συνδρομή ανακριτικών υπαλλήλων της Π.Υ. Ελευσίνας, ένας άνδρας ως υπαίτιος πρόκλησης πυρκαγιάς από αμέλεια σε χορτολιβαδική - αγροτική έκταση, εντός του οικισμού Παλαιοχώρι, στο δήμο Μάνδρας - Ειδυλλίας Αττικής. Για το περιστατικό επιβλήθηκε διοικητικό πρόστιμο και ενημερώθηκε η αρμόδια Εισαγγελική Αρχή. Σύλληψη για #πυρκαγιά στην Αττική. Σχετικό δελτίο τύπου: https://t.co/RwAHatQCeE Κατόπιν εντολής του Γενικού Γραμματέα Πολιτικής Προστασίας, η Διεύθυνση Σχεδιασμού και Αντιμετώπισης Εκτάκτων Αναγκών της Γενικής Γραμματείας Πολιτικής Προστασίας ενεργοποίησε την Υπηρεσία Copernicus/Emergency Management Service – Mapping της Ευρωπαϊκής Ένωσης. Σκοπός της ενεργοποίησης είναι η παραγωγή χαρτογραφικών προϊόντων και δεδομένων για περιοχές των Δήμων Ρήγα Φεραίου και Βόλου, οι οποίες επλήγησαν από πυρκαγιά. Τα αίτημα έγινε αποδεκτό από την Ευρωπαϊκή Ενωση και αναμένεται άμεσα η διάθεση σειράς χαρτογραφικών δεδομένων και προϊόντων, που προκύπτουν από ανάλυση δορυφορικών εικόνων.   Υπό μερικό έλεγχο τέθηκε λίγο μετά τις 20.30 η πυρκαγιά που ξέσπασε σε γεωργικές εκτάσεις στην περιοχή Προφήτης του δήμου Βόλβης Θεσσαλονίκης. Υπό μερικό έλεγχο τέθηκε η #πυρκαγιά σε γεωργικές εκτάσεις στην περιοχή Προφήτης του δήμου Βόλβης Θεσσαλονίκης. Επιχειρούν 21 #πυροσβέστες με 1 ομάδα πεζοπόρου τμήματος και 7 οχήματα, ενώ επιχείρησε 1 ελικόπτερο.  Πηγή: Καθημερινή   Συνεχίζονται οι προσπάθειες απεγκλωβισμού των κατοίκων της Νέας Αγχιάλου, όπου έχει δοθεί εντολή εκκένωσης σε ακτίνα τριών χιλιομέτρων. Μέχρι στιγμής έχουν απεγκλωβιστεί 133 άτομα από 15 ιδιωτικά σκάφη, με τη συνδρομή τριών πλωτών σκαφών του Λιμενικού. Μεταφέρθηκαν στο λιμάνι του Βόλου. Σε ετοιμότητα παραμένουν 4 σκάφη του Λιμενικού, 3 ιδιωτικά σκάφη και δύο ρυμουλκά, στη θαλάσσια περιοχή της Νέας Αγχιάλου.   Νέο βίντεο από τη στιγμή των εκρήξεων στην αποθήκη πυρομαχικών στη Νέα Αγχίαλο έρχεται στο φως. Από τις εκρήξεις σχηματίστηκαν δύο πύρινα «μανιτάρια».  Μήνυμα 112 εστάλη στους κατοίκους να εκκενώσουν τις περιοχές Καραμπά και Νέας Αγχιάλου, σε απόσταση τριών χιλιομέτρων, για προληπτικούς λόγους, εξαιτίας των εκρήξεων σε αποθήκη πυρομαχικών.    ⚠️ Ενεργοποίηση 1️⃣1️⃣2️⃣???? Εκκενώστε την περιοχή των εκρήξεων #Καραμπά #Αγχιάλου σε απόσταση 3⃣ τριών χιλιομέτρων‼️ Ακολουθείτε τις οδηγίες των Αρχών@pyrosvestiki@hellenicpolice   Βίντεο από το τοπικό Μέσο almyrospress.gr αποτυπώνει την κατάσταση στη Νέα Αγχίαλο, με τις φλόγες να φθάνουν στον οικιστικό ιστό και να προκαλούν ζημιές σε εγκαταστάσεις και επιχειρήσεις.        Ξεκίνησε η τμηματική απομάκρυνση των μαχητικών F-16 που βρίσκονται στο αεροδρόμιο.  Επιστρατεύεται μη επανδρωμένο αεροσκάφος HERON για την εκτίμηση της κατάστασης στην περιοχή που βρίσκεται η αποθήκη των πυρομαχικών. Το υλικό θα αξιοποιηθεί από την Πυροσβεστική προκειμένουν να σχεδιαστούν τα επόμενα βήματα στην επιχείρηση κατάσβεσης.  Σε κατάσταση συναγερμού βρίσκεται η Νέα Αγχίαλος, όπου σημειώνονται αλλεπάλληλες εκρήξεις σε αποθήκη πυρομαχικών. Έχουν απεγκλωβιστεί μέχρι στιγμής περίπου 30 άτομα από 10 ιδιωτικά σκάφη, τα οποία μεταφέρονται στο λιμάνι του Βόλου.   Σε πλήρη επιχειρησιακή ετοιμότητα βρίσκονται τρία πλωτά σκάφη του Λιμενικού, 22 ιδιωτικά σκάφη και δύο ρυμουλκά.  Η στιγμή της έκρηξης στην Νέα Αγχίαλο. ????????#βολος #φωτιες pic.twitter.com/9riqbYVlLc   Φωτογραφία από τη στιγμή της έκρηξης στη Νέα Αγχίαλο    Αναζωπυρώθηκε η πυρκαγιά που βρίσκονταν σε ύφεση στα βόρεια της Λαμίας και το μέτωπο που σχηματίστηκε κινείται προς τις περιοχές Αμφιθέα και Πουρναράκι. Κάτοικοι της περιοχής Αχαρνών Λαμίας έλαβαν μήνυμα από το 112 για να εγκαταλείψουν τα σπίτια τους και να κινηθούν προς Δομοκό. Στην περιοχή επιχειρούν επίγειες δυνάμεις της Πυροσβεστικής και 2 αεροσκάφη, έχουν μεταφερθεί χωματουργικά μηχανήματα του δήμου Λαμίας και της Περιφέρειας Στερεάς Ελλάδας, μαζί με υδροφόρες. Σύμφωνα με το ΑΠΕ-ΜΠΕ, η αναζωπύρωση επεκτάθηκε σε δασική περιοχή και έχει αναπτύξει μεγάλο μέτωπο, σε απόσταση περίπου 800 μέτρων από κατοικημένη περιοχή. Εκκενώνονται οι οικισμοί Κόκκινα και Περίβλεπτο Βόλου. Οι κάτοικοι ειδοποιήθηκαν μέσω του 112 να εκκενώσουν τις περιοχές και να κατευθυνθούν προς Βελεστίνο Βόλου. Το μήνυμα αναφέρει: «Αν βρίσκεστε στις περιοχές Κόκκινα και Περίβλεπτο εκκενώστε τώρα προς Βελεστίνο. Δασική πυρκαγιά στην περιοχή σας. Ακολουθείτε τις οδηγίες των Αρχών». ⚠️ Ενεργοποίηση 1️⃣1️⃣2️⃣???? Αν βρίσκεστε στις περιοχές #Κόκκινα & #Περίβλεπτο εκκενώστε τώρα προς #Βελεστίνο???? Δασική πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnloeCt@pyrosvestiki@hellenicpolice  ΤΟΥ ΣΤΑΥΡΟΥ ΠΑΠΑΝΤΩΝΙΟΥ Η πυρκαγιά στις Μικροθήβες μπήκε στο στρατόπεδο των πυρομαχικών και υπάρχουν εκρήξεις. Οι φλόγες πέρασαν, λόγω των πολύ ισχυρών ανέμων, αν και το στρατόπεδο φυλασσόταν από πυροσβεστικά οχήματα. Το στρατόπεδο έχει εκκενωθεί. Οι πυροσβεστικές δυνάμεις, όπως και όποιος άλλος βρισκόταν στο σημείο έχει απομακρυνθεί.    ΤΟΥ ΣΤΑΥΡΟΥ ΙΩΑΝΝΙΔΗ Εκρήξεις σημειώνονται σε αποθήκη της Πολεμικής Αεροπορίας τέσσερα χιλιόμετρα βορειοδυτικά της Αγχιάλου. Στην αποθήκη φυλάσσονται όπλα από F-16 της 111 Πτέρυγας Μάχης της Ν. Αγχιάλου.  Σύμφωνα με πληροφορίες, στην αποθήκη υπάρχουν βόμβες 1000 και 2000 λιβρών και όπλα όπως πύραυλοι ΗΑΑRM. Βασική αποστολή της 341 Μοίρας που υπάγεται στην 111 Πτέρυγας Μάχης είναι η καταστολή εχθρικής αεράμυνας με πυραύλους AMRAAM, AIM-9, σφαίρες κ.ά.  Δεν επιχειρούν από εδάφους ούτε από αέρα γιατί φοβούνται τις εκρήξεις από τα όπλα. Μήνυμα 112: Εκκενώνεται η Αμφιθέα. Οδηγίες προς τους πολίτες να κατευθυνθούν προς Δομοκό.  ⚠️ Ενεργοποίηση 1️⃣1️⃣2️⃣???? Αν βρίσκεστε στην περιοχή #Αμφιθέα #Λαμίας εκκενώστε τώρα προς #Δομοκό???? Δασική πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnloeCt@pyrosvestiki@hellenicpolice  Σύμφωνα με πληροφορίες από τοπικά μέσα, από τον Βόλο μέχρι την Μηλίνα ακούγονται εκρήξεις και στα σπίτια της Αγχιάλου σπάνε τα τζάμια των σπιτιών.   Οι Ενοπλες Δυνάμεις συνδράμουν με εναέρια μέσα, στη μάχη με τα μέτωπα των πυρκαγιών σε Ρόδο, Κέρκυρα, Λαμία, Μαλεσίνα, Δομοκό και Βελεστίνο. Στις επιχειρήσεις κατάσβεσης συμμετέχουν 8 αεροσκάφη CL-215, 6 αεροσκάφη CL-415, 17 αεροσκάφη PZL και 6 ελικόπτερα Chinook. Εκρήξεις σε αποθήκη πυρομαχικών σημειώνονται αυτή την ώρα σε απόσταση 4 χιλιομέτρων από την 111 Πτέρυγα Μάχης. Πυρκαγιά ξέσπασε σε γεωργικές εκτάσεις, στην περιοχή Προφήτης του δήμου Βόλβης Θεσσαλονίκης. Για την κατάσβεσή της κινητοποιήθηκαν επίγειες και εναέριες δυνάμεις. Ειδικότερα, στο σημείο επιχειρούν 21 πυροσβέστες, με 7 οχήματα και 1 πεζοπόρο τμήμα, ενώ από αέρος συνδράμει στην κατάσβεση 1 ελικόπτερο. #Πυρκαγιά σε γεωργικές εκτάσεις στην περιοχή Προφήτης του δήμου Βόλβης Θεσσαλονίκης. Κινητοποιήθηκαν επίγειες και εναέριες δυνάμεις.  Η Μαγνησία φλέγεται από χθες το μεσημέρι, οι άνεμοι εντάθηκαν σήμερα και καπνοί από τα αναζωπυρωμένα μέτωπα πύκνωσαν στον ουρανό.  Κάμερες από διαφορετικές γωνίες της ευρύτερης περιοχής, από τον Βόλο ως την Πορταριά Πηλίου, καταγράφουν την έκταση του φαινομένου.       Λόγω της πυρκαγιάς που βρίσκεται σε εξέλιξη σε υπαίθριο χώρο επιχείρησης ελαστικών στην περιοχή του Ασπρόπυργου, έχει διακοπεί η κυκλοφορία των οχημάτων στην οδό Αγίου Γεωργίου, από το ύψος της οδού Μεγαρίδος έως τη λεωφόρο ΝΑΤΟ. Μήνυμα προς τους κατοίκους στον Ασπρόπυργο έστειλε το σύστημα 112, με οδηγίες προστασίας από τους καπνούς που εκλύονται από την πυρκαγιά σε κατάστημα ελαστικών.   Συναγερμός επικρατεί στην πυροσβεστική για την πυρκαγιά στον Ασπρόπυργο όπου φλέγεται ένα κατάστημα με ελαστικά στη βιομηχανική ζώνη, επί της οδού Αγ. Γεωργίου.Προς το παρόν η φωτιά μαίνεται ανεξέλεγκτη και είναι υπαρκτός ο κίνδυνος εξάπλωσης της σε παρακείμενες επιχειρήσεις, σύμφωνα με την Υπηρεσία. Στο σημείο επιχειρούν 54 πυροσβέστες με 13 οχήματα και δύο ομάδες πεζοπόρων τμημάτων, ενώ κινητοποιήθηκε ειδικό κλιμακοφόρο όχημα. Μικρής έκτασης πυρκαγιάς καίει στα Διαβατά και το τμήμα της σιδηροδρομικής γραμμής Θεσσαλονίκη – Πλατύ έμεινε χωρίς ρεύμα, εξαιτίας διακοπής ρεύματος κοντά στο σταθμό της Θεσσαλονίκης. «Διακοπή ρεύματος από την Πυροσβεστική κοντά στο σταθμό Θεσσαλονίκης. Χωρίς ρεύμα το τμήμα Θεσσαλονίκη- Πλατύ. Αναμένονται καθυστερήσεις στα δρομολόγια της γραμμής και στην αμαξοστοιχία 55», αναφέρει σε ανακοίνωσή της η Hellenic Train.  Εκκενώνονται οι περιοχές Σώρος, Χρυσή Ακτή Παναγιάς και Άγιος Γεώργιος Βόλου. Οι κάτοικοι ειδοποιήθηκαν με μήνυμα από το 112 ώστε να εκκενώσουν τις συγκεκριμένες κοινότητες και να κατευθυνθούν προς Βόλο. ⚠️ Ενεργοποίηση 1️⃣1️⃣2️⃣???? Αν βρίσκεστε στις περιοχές #Σώρος #Χρυσή_Ακτή_Παναγιάς & #Άγιος_Γεώργιος εκκενώστε τώρα προς #Βόλο???? Πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnloeCt@pyrosvestiki@hellenicpolice  Μηνύματα από το 112 δέχθηκαν κάτοικοι έξι οικισμών στη Μαγνησία, μέσα σε λίγα λεπτά, με την οδηγία να εκκενώσουν τις περιοχές τους.  Σύμφωνα με την πυροσβεστική, οι εκκενώσεις γίνονται προληπτικά, εξαιτίας των ανέμων που εντείνονται, δημιουργώντας αναζωπυρώσεις.  Μάλιστα υπάρχει πρόγνωση πως οι άνεμοι θα ισχυροποιηθούν ακόμα περισσότερο.  Στο μέτωπο επιχειρούν 90 πυροσβέστες με 31 οχήματα, 4 πεζοπόρα τμήματα, 3 αεροπλάνα και ένα ελικόπτερο. Υπό μερικό έλεγχο τέθηκε η πυρκαγιά που ξέσπασε στην Τανάγρα Βοιωτίας. Στο σημείο επιχειρούν 44 πυροσβέστες, με τρεις ομάδες πεζοπόρων τμημάτων και 13 οχήματα. Νωρίτερα την επιχείρηση κατάσβεσης συνέδραμε ένα ελικόπτερο. Σε συνέχεια προηγούμενου μηνύματος, υπό μερικό έλεγχο τέθηκε η #πυρκαγιά στην Τανάγρα Βοιωτίας.Επιχειρούν 44 #πυροσβέστες με 3 ομάδες πεζοπόρων τμημάτων και 13 οχήματα. Ενώ επιχείρησε 1 Ε/Π.  Μήνυμα από το 112 έλαβαν οι κάτοικοι σε Νέα Αγχίλαο, Στουπί, Βελανιδιά, Μάραθο και Κριθάρια προκειμένου να εκκενώσουν προς τον Βόλο. Λίγο νωρίτερα, μήνυμα από το 112 έλαβαν οι κάτοικοι στο Καστράκι για να εκκενώσουν προς Μικροθήβες. ⚠️ Ενεργοποίηση 1️⃣1️⃣2️⃣???? Αν βρίσκεστε στις περιοχές #Νέα_Αγχίαλος #Στουπί #Βελανιδιά #Μάραθο & #Κριθάρια εκκενώστε τώρα προς #Βόλο???? Πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnlnGMV@pyrosvestiki@hellenicpolice  Οι κάτοικοι ειδοποιήθηκαν μέσω του 112 προκειμένου να εκκενώσουν την περιοχή και να κατευθυνθούν προς Μικροθήβες. Tο μήνυμα αναφέρει: «Αν βρίσκεστε στην περιοχή Καστράκι εκκενώστε τώρα προς Μικροθήβες. Πυρκαγιά στην περιοχή σας. Ακολουθείτε τις οδηγίες των Αρχών». ⚠️ Ενεργοποίηση 1️⃣1️⃣2️⃣???? Αν βρίσκεστε στην περιοχή #Καστράκι εκκενώστε τώρα προς #Μικροθήβες ???? Πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnlnGMV@pyrosvestiki@hellenicpolice  Μιλώντας στο ΑΠΕ-ΜΠΕ, ο δήμαρχος Τανάγρας, Βασίλης Περγάλιας, ανέφερε σχετικά με τη φωτιά που ξέσπασε σε αγροτοδασική έκταση: «Προς το παρόν την προλάβαμε.. Είμαστε όλοι εδώ και ελπίζουμε να μην έχουμε πρόβλημα». Σύμφωνα με την Πυροσβεστική, έχουν κινητοποιηθεί 44 πυροσβέστες, 13 οχήματα, τρεις ομάδες πεζοπόρων τμημάτων και ένα ελικόπτερο. Ακόμη δύο Canadair από την Γαλλία θα συνδράμουν στην αντιμετώπιση των πυρκαγιών στην Ελλάδα, όπως ανέφερε με ανάρτησή του στο twitter, ο επίτροπος Διαχείρισης Κρίσεων, Γιάνες Λέναρσιτς. «Οι σφοδρές πυρκαγιές στην Ελλάδα δεν έχουν τεθεί ακόμη υπό έλεγχο. Εκτός από την υποστήριξη που παρέχεται ήδη μέσω του Μηχανισμού Πολιτικής Προστασίας της ΕΕ, κινητοποιούμε άλλα δύο canadair από τη Γαλλία μέσω του rescEU για να βοηθήσουμε στην κατάσβεση των πυρκαγιών. Αυτή είναι η αλληλεγγύη της ΕΕ στα καλύτερά της!» σημείωσε ο κ. Λέναρσιτς. The heavy #wildfires in Greece are not under control yet.In addition to the support already provided via the #EUCivilProtectionMechanism, we are deploying another 2 #rescEU canadairs from France to help put down the flames.This is #EUsolidarity at its best!???????????????????????? pic.twitter.com/Ywp2RXxkca  Φωτιά ξέσπασε σε αγροτοδασική έκταση στην Τανάγρα Βοιωτίας. Κινητοποιήθηκαν επίγειες και εναέριες δυνάμεις. Εχουν κινητοποιηθεί 44 πυροσβέστες, 13 οχήματα, τρεις ομάδες πεζοπόρων τμημάτων και ένα ελικόπτερο.   #Πυρκαγιά σε αγροτοδασική έκταση στην #Τανάγρα Βοιωτίας.Κινητοποιήθηκαν επίγειες και εναέριες δυνάμεις.  Φωτιά ξέσπασε το μεσημέρι στην περιοχή του Αγίου Νικολάου Χαλκιδικής και συγκεκριμένα σε έκταση με ξερά χόρτα και ελαιόδεντρα. Στο σημείο έσπευσαν και επιχειρούν 22 πυροσβέστες με 11 οχήματα και ένα αεροσκάφος. #Πυρκαγιά σε αγροτοδασική έκταση στον Άγιο Νικόλαο Χαλκιδικής. Κινητοποιήθηκαν επίγειες και εναέριες δυνάμεις.    Φωτιά ξέσπασε το μεσημέρι της Πέμπτης σε δασική έκταση στην ευρύτερη περιοχή του Μαχαιρά στην Αιτωλοακαρνανία. Στο σημείο έχουν σπεύσει μεγάλες δυνάμεις της Πυροσβεστικής, για να τη θέσουν υπό έλεγχο. Ειδικότερα, σύμφωνα με τις πρώτες πληροφορίες, επιχειρούν 34 πυροσβέστες με 10 οχήματα, 2 πεζοπόρα τμήματα και 3 αεροσκάφη. #Πυρκαγιά σε δασική έκταση στον Μαχαιρά Αιτωλοακαρνανίας. Κινητοποιήθηκαν επίγειες και εναέριες δυνάμεις.  I want to express our gratitude to Serbia and to the 38 Serbian firefighters who, along with 14 vehicles, are on the ground, helping us in the fight against forest fires. Serbia, we thank you! ???????????????? @avucic  Θετικές είναι οι εξελίξεις όσον αφορά το μέτωπο της φωτιάς στην περιοχή του Βελεστίνου Μαγνησίας, αφού σύμφωνα με την Περιφέρεια Θεσσαλίας και το Συντονιστικό Κέντρο δεν υπάρχουν ενεργά μέτωπα στην ευρύτερη περιοχή, πλην μίας αναζωπύρωσης που σημειώθηκε λίγο μετά τις 11:00 στο Αερινό και πίσω από το ΣΕΑ της ΠΑΘΕ, αλλά γρήγορα τέθηκε υπό έλεγχο με ρίψεις νερού τόσο από τις επίγειες όσο και από τις εναέριες δυνάμεις πυρόσβεσης. Οι άνεμοι στην ευρύτερη περιοχή έχουν μειωμένη ένταση και μόνο κάποιες ξαφνικές ριπές επιδεινώνουν την κατάσταση. Στη μάχη για την κατάσβεση της φωτιάς που έκανε την πόλη του Βόλου και τα προάστιά της να ζήσουν εφιαλτικές στιγμές συμμετέχουν 5 πυροσβεστικά αεροσκάφη, 85 πυροσβεστικά οχήματα, 8 πεζοπόρα τμήματα, δεκάδες υδροφόρες του Δήμου Βόλου, αλλά και πολλές ιδιωτικές, καθώς και εκατοντάδες εθελοντές. Σύμφωνα με την Περιφέρεια Θεσσαλίας, το μέτωπο της φωτιάς που διασπάσθηκε προς δύο κατευθύνσεις και κύκλωσε επί της ουσίας τον Βόλο είχε περίμετρο που ξεπερνούσε τα 45 χιλιόμετρα και κατέκαψε πάνω από 50.000 στρέμματα καλλιεργήσιμες γης, αλλά και αγροτικές και δασικές εκτάσεις. Λίγο μετά το μεσημέρι το κύριο βάρος των πυροσβεστικών δυνάμεων εντοπίζεται στην περιοχή του παραλιακού μετώπου μεταξύ Βόλου και Νέας Αγχιάλου, πάνω από την εθνική οδό Βόλου-Μικροθηβών, καθώς υπάρχουν φόβοι για αναζωπυρώσεις.   EU support to help Greece ???????? battle forest fires continues.In total, through the EU’s Civil Protection Mechanism, over 490 firefighters and 7 planes have been deployed to different areas of the country https://t.co/MmOTQtlT1G #eucivpro #rhodes #attica pic.twitter.com/Cdvi16N0aq  Υπό μερικό έλεγχο τέθηκε η φωτιά σε χορτολιβαδική έκταση, που ξέσπασε λίγο πριν από τις 12 το μεσημέρι μεταξύ Μεταμόρφωσης και Νικήτης, εγγύτερα προς τον δεύτερο οικισμό, στη Σιθωνία της Χαλκιδικής. Στο σημείο επιχείρησαν 37 πυροσβέστες με 12 οχήματα, μεταξύ των οποίων δύο πυροσβεστικά από τη Βουλγαρία με 10 άτομα, ένα πυροσβεστικό ελικόπτερο και ένα πεζοπόρο τμήμα. Σύμφωνα με την Πυροσβεστική, δεν κινδύνεψαν κατοικημένες περιοχές. ???????? A warm farewell to the #Türkiye mission???????? Heartfelt thanks for providing firefighting support ????️ ????️ ???? to #Greece in battling severe wildfires????????????????@TC_Atina pic.twitter.com/oN0aMURbap  ⚠ Χάρτης Πρόβλεψης Κινδύνου ???? για 28/7:???? Πολύ υψηλός κίνδυνος 4️⃣ σε:???? #Αττική #Εύβοια #Βοιωτία & #Αργολίδα???? περιοχές #Φθιώτιδας & #Κορινθίας???? #Ηράκλειο #Λασίθι???? #Δωδεκάνησα #Σάμο #Ικαρία #Χίο #Ψαρά & #Λέσβο???? Υψηλός κίνδυνος 3️⃣ σε πολλές περιοχέςℹ️ ????… pic.twitter.com/4ydk6UgJ1u  Αρκετές είναι και σήμερα οι αναζωπυρώσεις στο μέτωπο της πυρκαγιάς της Ρόδου οι περισσότερες εκ των οποίων αντιμετωπίζονται με επιτυχία από τις πυροσβεστικές δυνάμεις και τους εθελοντές. Παρά το γεγονός ότι τα μεγάλα τουλάχιστον μέτωπα έχουν κοπάσει, εν τούτοις, στην περιοχή Βατίου , του Ασκληπειού, των Λαέρμων και κοντά στην Ιερά μονή Θάρρι, παρουσιάζονται συχνές αναζωπυρώσεις με τις οποίες τα πεζοπόρα τμήματα, οι πυροσβέστες και οι εθελοντές που βρίσκονται στο πεδίο της φωτιάς, να δίνουν διαρκή μάχη προκειμένου να τα θέσουν υπό έλεγχο. Στη Ρόδο επιχειρούν ισχυρές επίγειες δυνάμεις που σήμερα το πρωί ενισχύθηκαν με 40 πυροσβέστες και 10 οχήματα από τη Ρουμανία, ενώ από αέρος επιχειρούν περιοδικά 6 αεροσκάφη, 7 ελικόπτερα εκ των οποίων 2 για τον εναέριο συντονισμό τους. Πριν από λίγα λεπτά σημειώθηκαν και νέες αναζωπυρώσεις κοντά στο Βάτι (στο κομμάτι προς Μεσσαναγρό) καθώς επίσης και προς το εκκλησάκι του Ταξιάρχη οι οποίες αντιμετωπίστηκαν εκ νέου απο τις ισχυρές δυνάμεις της Πυροσβεστικής Υπηρεσίας που βρίσκονται στην περιοχή. Ισχυρές δυνάμεις τώρα, επιχειρούν σε ένα από τα τελευταία μέτωπα που έχουν αναζωπυρωθεί κοντά στον Ασκληπενό ποταμό, με κατεύθυνση τα Προφύλια. #EMSR677 #Wildfire in #Corfu, #Greece????????Our #RapidMappingTeam delivered its Delineation Monitoring Product using VHR satellite ????️ imagery➡️A total burnt area of 2,160 ha???? has been detected (+560 ha in 24h)➡️77 ha of built-up affected????️More at???? https://t.co/nbpcyjdfYo pic.twitter.com/EK7hhexPND  «Οι μέρες κυρία Πρόεδρε είναι δύσκολες και πολύ στενάχωρες καθώς θρηνούμε τέσσερις συμπολίτες μας, τους δύο χειριστές της Πολεμικής Αεροπορίας, οι οποίοι έπεσαν την ώρα του καθήκοντος στον πόλεμο κατά της πυρκαγιάς και δυο συμπολίτες μας οι οποίοι δυστυχώς δεν πρόλαβαν να απομακρυνθούν από την πύρινη λαίλαπα. Δεν υπάρχει καμία αμφιβολία, το βλέπουμε και σε όλη τη Μεσόγειο ότι η κλιματική κρίση είναι εδώ και μας επηρεάζει όλους πιο έντονα ίσως και από ό,τι οι επιστήμονες μας είχαν προειδοποιήσει», τόνισε ο πρωθυπουργός, Κυριάκος Μητσοτάκης, ξεκινώντας σήμερα τη συνομιλία του με την Πρόεδρο της Δημοκρατίας, Κατερίνα Σακελλαροπούλου κατά την καθιερωμένη μηνιαία συνάντησή τους, στο Προεδρικό Μέγαρο. Η φωτιά πέρασε πάνω από τις σιδηροδρομικές ράγες κοντά στο Βόλο, όπως δείχνουν οι από αέρος εικόνες του Reuters.   Ενεργά μέτωπα φωτιάς καίνε σε Ρόδο, Κέρκυρα, Μαγνησία και Κάρυστο, όπως σημείωσε στην τακτική ενημέρωση ο εκπρόσωπος Τύπου της κυβέρνησης, Παύλος Μαρινάκης.  «Όλα τα μέτωπα έχουν καλύτερη εικόνα, ενώ η φωτιά στη Μαγνησία δεν απειλεί κατοικημένες περιοχές» τόνισε. Ο ίδιος ανέφερε πως τα κατά τόπους ανακριτικά γραφεία διερευνούν συγκεκριμένες καταγγελίες που έχουν γίνει για κάποιες περιοχές.  Όπως είπε, «τις τελευταίες τρεις ημέρες ξέσπασαν 177 δασικές πυρκαγιές, μόνο χθες 61 ενώ συνολικά εξελίσσονταν 90 μέτωπα». Ο ίδιος εξέφρασε τα συλλυπητήριά του στους οικείους των ανθρώπων που έχασαν χθες τη ζωή τους στη Μαγνησία.   Επιστήμονες προειδοποιούσαν ήδη από τον Μάιο για εύφλεκτες συνθήκες εξαιτίας της ξηρασίας και των υψηλών θερμοκρασιών. Το φιτίλι των πυρκαγιών άναψε τον χειμώνα   O υπουργός Εθνικής Άμυνας Νίκος Δένδιας, θα παραστεί σήμερα, Πέμπτη 27 Ιουλίου, στις 17.00, στην εξόδιο ακολουθία του αντιπτεράρχου Περικλή Στεφανίδη, στον Ιερό Ναό Αγίου Γεωργίου, στο Παλαιό Αγιονέρι Κιλκίς. Αύριο, ο υφυπουργός Εθνικής Άμυνας Ιωάννης Κεφαλογιάννης, θα παραστεί στις 11.00 το πρωί στην εξόδιο ακολουθία του αντιπτεράρχου Χρήστου Μουλά, στον Ιερό Ναό Αγίων Σεργίου και Βάκχου, στο Γαβαλοχώρι Αποκορώνου Χανίων.   Φωτιά σε χορτολιβαδική έκταση ξέσπασε λίγο πριν από τις 12 το μεσημέρι μεταξύ Μεταμόρφωσης και Νικήτης, εγγύτερα προς τον δεύτερο οικισμό, στη Σιθωνία της Χαλκιδικής.  Οπως αναφέρει το ΑΠΕ - ΜΠΕ, στο σημείο επιχειρούν 37 πυροσβέστες με 12 οχήματα, μεταξύ των οποίων δύο πυροσβεστικά από τη Βουλγαρία, με 10 άτομα.  Επίσης, επιχειρεί ένα πυροσβεστικό ελικόπτερο και ένα πεζοπόρο τμήμα. Προς το παρόν, δεν κινδυνεύουν κατοικημένες περιοχές. Ακόμη δύο Canadair από τη Γαλλία θα σταλούν στην Ελλάδα για την αντιμετώπιση των πυρκαγιών, ανακοίνωσε ο Ευρωπαίος επίτροπος Διαχείρισης Κρίσεων, Γιάνες Λέναρσιτς στο Twitter. The heavy #wildfires in Greece are not under control yet.In addition to the support already provided via the #EUCivilProtectionMechanism, we are deploying another 2 #rescEU canadairs from France to help put down the flames.This is #EUsolidarity at its best!???????????????????????? pic.twitter.com/Ywp2RXxkca  Συνεχείς είναι οι ρίψεις από εναέρια μέσα στη Νέα Αγχίαλο όπου υπάρχουν μικρές εστίες φωτιάς και διαρκείς αναζωπυρώσεις.  Εκτός από το πρώτο αυτό μέτωπο, οι πυροσβέστες επιχειρούν συνεχώς και στο δεύτερο μέτωπο στο ΒΙΠΕ Βόλου, αλλά και σε ένα τρίτο, δυτικά του Βελεστίνου.  Μέχρι στιγμής, δεν απειλούνται οικισμοί.  Ένα νεογέννητο ελαφάκι του οποίου η μαμά πέθανε στις φλόγες, βρήκαν και διέσωσαν εθελοντές που συμμετείχαν στην περιφρούρηση καμένων εκτάσεων στο χωριό Απόλλωνα της Ρόδου. Το ελαφάκι ήταν σε πολύ κακή κατάσταση και δεν δέχονταν ούτε νερό ενώ ήταν φανερά εξουθενωμένο και νωθρό. Οι εθελοντές μετέφεραν το ελαφάκι αυτό, στην φάρμα του Στέργου Σεντονά ο οποίος επίσης κατάγεται από το χωριό Απόλλωνα και διατηρεί μικρή ομάδα ελαφιών ειδικής ράτσας.  «Τα παιδιά έφεραν εδώ σήμερα λίγο μετά τις 10 το πρωί το ελαφάκι και ήταν σε πολύ κακή κατάσταση. Το βρήκαν μέσα στα καμένα. Σε πολύ κακή κατάσταση, αδύναμο και φοβισμένο. Ήταν ουσιαστικά ετοιμοθάνατο και νηστικό. Συμβουλευτήκαμε ειδικούς και αμέσως προχωρήσαμε ξεκινήσαμε διαδικασία διάσωσης. Φοβισμένο αρχικά αλλά στη συνέχεια ξεθάρρεψε. Με λίγη προσπάθεια, το δέχθηκε κοντά της η μία από τις δύο ελαφίνες που έχω και αυτό είναι πολύ σημαντικό. Το ονομάσαμε ""Νικήτα""» τόνιζαν - είπε μιλώντας στην εφημερίδα ΡΟΔΙΑΚΗ ο Στέργος Σεντονάς, στου οποίου τη φάρμα με ελάφια μεταφέρθηκε το τρομαγμένο μωρό.   «Η πυρκαγιά που εκδηλώθηκε σήμερα το πρωί πλησίον του Κέντρου Υγείας, στην Κύμη Ευβοίας έχει ελεγχθεί. Στην ευρύτερη περιοχή του Βόλου, κατά τη διάρκεια της νύχτας οι αναζωπυρώσεις πλησίασαν οικισμούς. Γι’ αυτό το λόγο εκδόθηκαν 4 μηνύματα από το 112, δύο προειδοποιητικά και δύο για την εκκένωση των οικισμών Μελισσάτικα, Χρυσή Ακτή Παναγιάς, Βελανιδιά, Μάραθος και Κριθάρια προς την πόλη του Βόλου. Για την αντιμετώπιση των διάσπαρτων εστιών που μέχρι στιγμής ελέγχονται, επιχειρούν ισχυρές επίγειες δυνάμεις που ενισχύθηκαν με 38 πυροσβέστες και 16 οχήματα από τη Σερβία. Από αέρος έχουν διατεθεί ώστε να επιχειρούν περιοδικά, 5 αεροσκάφη και 2 ελικόπτερα. Στη Ρόδο, αυτή τη στιγμή επιχειρούν ισχυρές επίγειες δυνάμεις προκειμένου να περιορίσουν το μέτωπο που έχει δημιουργηθεί σε δύσβατη περιοχή, ανάμεσα στους οικισμούς, Βάτι, Προφύλια και Ιεράς Μονής Θάρρι. Αυτό το μέτωπο μέχρι στιγμής δεν απειλεί κατοικημένες περιοχές. Οι υπόλοιπες αναζωπυρώσεις στην ευρύτερη περιοχή της πυρκαγιάς μέχρι στιγμής αντιμετωπίζονται. Επιχειρούν ισχυρές επίγειες δυνάμεις που σήμερα το πρωί ενισχύθηκαν, με 40 πυροσβέστες και 10 οχήματα από Ρουμανία και από αέρος θα επιχειρούν περιοδικά 6 αεροσκάφη και 7 ελικόπτερα εκ των οποίων τα 2 για το συντονισμό τους. Οι αναζωπυρώσεις που εκδηλώνονται στην βορειοανατολική πλευρά του νησιού της Κέρκυρας, μέχρι στιγμής ελέγχονται και συνεχίζουν να επιχειρούν ισχυρές επίγειες δυνάμεις ενώ για την αεροπυρόσβεση έχουν διατεθεί 3 ελικόπτερα. Αναζωπυρώσεις επίσης αντιμετωπίζονται από ισχυρές επείγεις δυνάμεις στην βορειοανατολική πλευρά της Καρύστου Ευβοίας ανάμεσα στους οικισμούς Άγιος Βασίλειο και Λινάρι ενώ για την αεροπυρόσβεση έχουν διατεθεί 2 ελικόπτερα. Οι αναζωπυρώσεις που εκδηλώνονται στην βορειοανατολική πλευρά της Περιφερειακής Ενότητας Αχαΐας και στην ευρύτερη περιοχή της Λαμίας, μέχρι στιγμής ελέγχονται. Στο Δομοκό και στην Τιθορέα Φθιώτιδας οι πυρκαγιές που εκδηλώθηκαν εχθές σε αγροτοδασικές εκτάσεις έχουν περιοριστεί. Από τις 17 Ιουλίου έχουν υποστεί θερμοπληξία ή έχουν τραυματιστεί ή έχουν υποστεί εγκαύματα 74 πυροσβέστες. Για σήμερα, Πέμπτη, ο κίνδυνος πυρκαγιάς παραμένει ακραίος σε αρκετές περιοχές της Ελλάδας. Παραμένουμε σε κατάσταση συναγερμού» δήλωσε ο εκπρόσωπος της Πυροσβεστικής, Γιάννης Αρτοποιός. Αναζωπύρωση στο πύρινο μέτωπο κοντά στο Σέσκλο Μαγνησίας εκδηλώθηκε πριν από λίγο.  Αντιμετωπίζονται όσες αναζωπυρώσεις έχουν εκδηλωθεί σήμερα στη Ρόδο, δήλωσε κατά την ενημέρωσή του ο εκπρόσωπος Τύπου της Πυροσβεστικής, Γιάννης Αρτοποιός.  Αναζωπυρώσεις εκδηλώθηκαν και σε Κέρκυρα και Κάρυστο σήμερα το πρωί.  Όπως γνωστοποίησε ο κ. Αρτοποιός, 74 πυροσβέστες έχουν τραυματιστεί, υποστεί εγκαύματα ή θερμοπληξία μέχρι σήμερα.    Φωτιά ξέσπασε πριν από λίγο σε έκταση με ξερά χόρτα και απορρίμματα στη θέση Νέα Ζωή του Ασπρόπυργου.  Επί τόπου έχουν σπεύσει εννέα πυροσβέστες με τρία οχήματα. Η φωτιά στην Κύμη βρίσκεται σε εξέλιξη, ωστόσο σύμφωνα με εκπρόσωπο της Πυροσβεστικής είναι διαχειρίσιμη. Παρότι καίει κοντά σε κατοικημένη περιοχή, δεν έχουν απειληθεί σπίτια.  Σύμφωνα με την Πυροσβεστική, δεν υπάρχει ενεργό μέτωπο στη Μαγνησία, παρά μόνο μικροεστίες σε Άγιο Γεώργιο, Μάραθο και Κριθάρια.  Η μείωση της έντασης των ανέμων βοήθησε να αναπτυχθούν και μεγάλες πυροσβεστικές δυνάμεις για την αντιμετώπιση του μετώπου της φωτιάς που απειλούσε παρθένες περιοχές, οι οποίες είναι τουριστικές, με εξοχικές κατοικίες και βίλες. Η Βουλή υιοθετεί το αγέννητο παιδί του άτυχου κυβερνήτη Χρήστου Μουλά που έχασε τη ζωή του στην πτώση του καναντέρ που επιχειρούσε στην Κάρυστο. Λόγω καταστροφών σε υποδομές, κοινότητες έχουν μείνει χωρίς ρεύμα ή νερό. Ειδικότερα, όπως αναφέρει το ertnews.gr, ο Αγιος Γεώργιος Φερών δεν έχει ούτε ρεύμα ούτε νερό, ενώ το μισό Βελεστίνο δεν έχει ρεύμα. Επιπλέον, έχουν καεί δεκάδες στύλοι της ΔΕΗ και τα συνεργεία του ΔΕΔΔΗΕ προσπαθούν να αποκαταστήσουν τις βλάβες. Στη ΒΙΠΕ καίγονταν μεγάλες εγκαταστάσεις της ΔΕΗ και μετασχηματιστές. Οπως αναφέρει ο υπουργός Εθνικής Αμυνας στην ανάρτησή του στο Twitter, στην τελετή στο Στρατόπεδο «Παπάγου» παρευρέθηκαν όλα τα μέλη της πολιτικής και φυσικής ηγεσίας των Ενόπλων Δυνάμεων, ενώ ακολούθησε επιμνημόσυνη δέηση υπέρ αναπαύσεως των ψυχών των δύο Αξιωματικών της Πολεμικής Αεροπορίας, στον Ιερό Ναό της Παναγίας. Από τη σημερινή τελετή έπαρσης της σημαίας σε μεσίστια θέση, λόγω του πένθους των Ενόπλων Δυνάμεων @hndgspio, για την απώλεια της ζωής του Σμηναγού Χρήστου Μουλά και του Ανθυποσμηναγού Περικλή Στεφανίδη, εν ώρα υπηρεσίας, στην Εύβοια, Στην τελετή στο Στρατόπεδο “Παπάγου”,… pic.twitter.com/AuUnmwibSD     Πηγή: REUTERS/ Alexandros Avramidis Φωτιά ξέσπασε πριν από λίγο στην Κύμη Ευβοίας. Σύμφωνα με την Πυροσβεστική, η φωτιά καίει αγροτοδασική έκταση κοντά στην είσοδο της πόλης, αλλά μέχρι στιγμής δεν απειλούνται σπίτια. Επί τόπου βρίσκονται δυνάμεις της πυροσβεστικής, ενώ σε επιφυλακή βρίσκεται και ελικόπτερο στην περίπτωση που χρειαστεί να γίνουν ρίψεις από αέρος. Υπενθυμίζεται πως και χθες εκδηλώθηκε φωτιά στο χωριό Βίταλα του δήμου Κύμης. #Πυρκαγιά σε αγροτοδασική έκταση στην Κύμη, #Εύβοια. Κινητοποιήθηκαν επίγειες και εναέριες δυνάμεις.  Σε εξέλιξη βρίσκεται από τη Δευτέρα και προχωρά με ταχείς ρυθμούς και όπου παρέχεται η δυνατότητα πρόσβασης, η διαδικασία αυτοψιών και καταγραφών των ζημιών σε κτίρια, επιχειρήσεις και αγροτικές εκμεταλλεύσεις από την καταστροφική πυρκαγιά στη Ρόδο. Αυτό τονίζουν σε κοινή ανακοίνωσή τους το υπουργείο Κλιματικής Κρίσης και Πολιτικής Προστασίας, το υπουργείο Αγροτικής Ανάπτυξης και Τροφίμων, η Περιφέρεια Νοτίου Αιγαίου και ο Δήμος Ρόδου. Για πληροφορίες σχετικά με όλα τα παραπάνω οι ενδιαφερόμενοι μπορούν να απευθυνθούν στο 15588 (08:00 - 17:00). Το όλο σχήμα υλοποιείται υπό το συντονισμό του αρμόδιου υφυπουργού Κλιματικής Κρίσης και Πολιτικής Προστασίας, κ. Χρήστου Τριαντόπουλου.   Καλύτερη είναι η κατάσταση στα μέτωπα του Βόλου, ωστόσο αυτό που φοβούνται οι αρμόδιοι, είναι τα ισχυρά μποφόρ γι' αυτό και παραμένουν σε επιφυλακή υπό το φόβo αναζωπυρώσεων. Η Ευρωπαϊκή Ενωση σχεδιάζει να υπογράψει φέτος συμβάσεις για την αγορά έως και 12 πυροσβεστικών αεροσκαφών, των πρώτων που θα της ανήκουν πλήρως, για να αποκτήσει περισσότερες δυνατότητες ως προς την αντιμετώπιση πυρκαγιών που επιτείνει η κλιματική αλλαγή, δήλωσε χθες Τετάρτη ο Eυρωπαίος επίτροπος Διαχείρισης Κρίσεων Γιάνες Λέναρσιτς. Since 2022 record-breaking #wildfires season we have doubled #rescEU firefighting air fleet to help countries in need.We aim to further expand this rescEU strategic reserve.However, the best response is the green transition.I spoke to @Reuters.????https://t.co/Gr78sLN6tr  Η Ε.Ε. υπερδιπλασίασε τον υπάρχοντα στόλο πυροσβεστικών αεροσκαφών της πέρυσι, μετά τις καταστροφικές πυρκαγιές στη νότια Ευρώπη το καλοκαίρι του 2022, οι οποίες έδειξαν τα όρια των 13 αεροπλάνων που διέθετε. Ο σημερινός στόλος περιλαμβάνει 28 αεροσκάφη, τα οποία ενοικιάζονται από κράτη μέλη ή από τον ιδιωτικό τομέα, ώστε να υπάρχουν δυνατότητες συνδρομής την περίοδο των δασικών πυρκαγιών. Το κόστος αυτού του διπλασιασμού των δυνατοτήτων αναμένεται να ανέλθει σε 23 εκατ. ευρώ. Τα πρώτα αεροσκάφη «θα μπορούσαν να παραδοθούν σε δυο χρόνια» και «όλος ο στόλος να είναι διαθέσιμος μέχρι το τέλος της δεκαετίας», εξήγησε ο επίτροπος στο Reuters. Τα δρομολόγια των αμαξοστοιχιών 11574 (Λάρισα-Βόλος) και 11575 (Βόλος-Λάρισα) θα πραγματοποιηθούν με λεωφορεία, λόγω της πυρκαγιάς στην ευρύτερη περιοχή, σύμφωνα με ενημέρωση της Hellenic Train. «Βρέθηκα σήμερα μαζί με την πολιτική και την φυσική ηγεσία των Ενόπλων Δυνάμεων στο Υπουργείο Εθνικής Άμυνας στην έπαρση της σημαίας σε μεσίστια θέση λόγω του τριήμερου πένθους των Ενόπλων Δυνάμεων για την απώλεια των δύο αξιωματικών της Πολεμικής μας Αεροπορίας. Ο Σμηναγός Χρήστος Μουλάς και ο Ανθυποσμηναγός Περικλής Στεφανίδης έχασαν τη ζωή τους εν ώρα καθήκοντος στην Εύβοια. Θα ήθελα να εκφράσω για μία ακόμη φορά τα συλλυπητήρια εκ μέρους της Κυβέρνησης και όλων των Ελλήνων στις οικογένειες και στους συναδέλφους τους. Η Ελλάδα πενθεί. Θα ήθελα να ανακοινώσω ότι με απόφαση του Συμβουλίου Αρχηγών Γενικών Επιτελείων και κατόπιν εισήγησης του Αρχηγού ΓΕΕΘΑ Στρατηγού Κωνσταντίνου Φλώρου, στους δύο αξιωματικούς απονέμεται ο βαθμός του Αντιπτεράρχου. Ακολούθως παραβρεθήκαμε σε επιμνημόσυνη δέηση υπέρ της ανάπαυσης των ψυχών τους στο ναό της Παναγίας του Στρατοπέδου Παπάγου. Η μνήμη τους θα παραμείνει ζωντανή μαζί με τη μνήμη όσων ιπταμένων έχουν χάσει τη ζωή τους επιδεικνύοντας αυταπάρνηση εν ώρα υπηρεσίας στη διαρκή μάχη για την προστασία της εθνικής αξιοπρέπειας, της ζωής, της περιουσίας των Ελλήνων και του φυσικού περιβάλλοντος της πατρίδας μας. Θα ήθελα να επαναλάβω το αυτονόητο: Ουδέν πτητικό μέσο επιχειρεί χωρίς προηγούμενο τεχνικό έλεγχο. Θα ήθελα να ευχαριστήσω λοιπόν τους τεχνικούς της Πολεμικής μας Αεροπορίας, γιατί χάρη στον συνεχή μόχθο και την προσπάθειά τους έχουν τη δυνατότητα να επιχειρούν τα πυροσβεστικά εναέρια μέσα και πάλι. Ειλικρινή, βαθύτατα συλλυπητήρια στις οικογένειες των πιλότων μας και στην μεγάλη οικογένεια της Πολεμικής Αεροπορίας και των Ενόπλων Δυνάμεων της πατρίδας μας». Από τη φωτιά στη Λαμία έχουν καταστραφεί κολώνες, έχουν καεί μετασχηματιστές, έχουν προβλήματα ακόμη και υποσταθμοί της ΔΕΗ, που υπήρχαν στο συγκεκριμένο σημείο. Παράλληλα έχουν καταστραφεί ελαιοπερίβολα, αλλά και σταβλικές εγκαταστάσεις, ενώ σε δεκάδες περιπτώσεις μπόρεσαν και απομάκρυναν, είτε τα ζώα που υπήρχαν, είτε ακόμη ορισμένα οικόσιτα ζώα, σε αγροικίες της περιοχής. Σήμερα ωστόσο αναμένεται να ξεκινήσει η πλήρης καταγραφή των ζημιών. Αν και οι καταγραφές των ζημιών αναμένεται να γίνουν σήμερα από συνεργεία του δήμου, οι πρώτες εκτιμήσεις από επιτελείς που επισκέφθηκαν ένα προς ένα όλα τα σπίτια κάνουν λόγο για ζημιές σε αποθηκευτικούς χώρους, σε βοηθητικούς χώρους κατοικιών, ακόμη και σε προσόψεις σπιτιών, όμως δεν εντόπισαν σπίτι που να έχει επεκταθεί η φωτιά και να το έχει καταστρέψει. Όλο το προσωπικό, η πολιτική και στρατιωτική ηγεσία βγήκαν στα μπαλκόνια και την είσοδο του υπουργείου για να τιμήσουν τους δύο πιλότους του Καναντέρ, Χρήστο Μουλά και Περικλή Στεφανίδη που έχασαν τη ζωή τους επιχειρώντας τη Δευτέρα στο μέτωπο της Εύβοιας. Ακολούθησε έπαρση της σημαίας η οποία πλέον κυματίζει μεσίστια στο κτήριο.  Με απόφαση του συμβουλίου αρχηγών επιτελείων, στους δύο αξιωματικούς απονέμεται ο βαθμός του αντιπτεράρχου, σημείωσε στις δηλώσεις του ο υπουργός Άμυνας, Νίκος Δένδιας.  «Η μνήμη τους θα παραμείνει ζωντανή, μαζί με όλους τους ιπτάμενους που έχουν χάσει τη ζωή τους δείχνοντας αυταπάρνηση στο καθήκον» τόνισε.  Ο Τόνι και η Έλενα Έμερτον από το Κόβεντρι της Βρετανίας προσγειώθηκαν το περασμένο Σάββατο στη Ρόδο καθώς ο γιος τους παντρεύεται αύριο, Παρασκευή στους Πευκούς.  Μεταφέρθηκαν στον Αρχάγγελο, πιστεύοντας πως θα περάσουν τη νύχτα σε ένα γυμναστήριο της περιοχής Ωστόσο, οι κάτοικοι δεν τους άφησαν έτσι.  Παρά τη δική τους αγωνία για τον πύρινο όλεθρο, τους παρείχαν νερό, φαγητό και μια βίλα για να μείνουν.  Η ανταπόκριση και η φιλοξενία των κατοίκων της περιοχής ήταν «απολύτως εξαιρετική», είπε ο κ. Έμερτον. «Δεν νομίζω ότι έχω φάει ποτέ τόσο καλά. Είναι απίστευτο πως έκαναν κάτι τέτοιο από καλοσύνη, αμισθί κι ανιδιοτελώς» ανέφερε ο ίδιος.  Ο γάμος του γιου των Έμερτον θα γίνει κανονικά αύριο, ωστόσο, οι πυρκαγιές άφησαν το αποτύπωμά τους καθώς κάποιοι καλεσμένοι δεν θα μπορέσουν να δώσουν το «παρών», είτε λόγω φόβου είτε λόγω των ακυρώσεων πτήσεων.  «Η μαμά μου δεν θα τα καταφέρει για τον γάμο του εγγονού της και είμαι σίγουρος πως νιώθει μεγάλη θλίψη για αυτό» ανέφερε ο Έβερτον στο Έμερτον στο BBC. «Αλλά καταλαβαίνω απόλυτα τους ανθρώπους που πήραν την απόφαση να μην έρθουν» πρόσθεσε. Μία διαφορετική μέρα ξημέρωσε σήμερα στη Λαμία, καθώς η γενικότερη εικόνα της φωτιάς είναι πολύ καλύτερη. Από χθες στις 8:00 το βράδυ, που κόπασαν οι άνεμοι, έσβησαν και τα τελευταία μέτωπα της πυρκαγιάς, ενώ σταμάτησαν και οι αναζωπυρώσεις. Έτσι δόθηκε η ευκαιρία στις επίγειες δυνάμεις των πυροσβεστών και στους εθελοντές μέσα σε λίγες ώρες να ελέγξουν απολύτως την κατάσταση, σβήνοντας και τις τελευταίες εστίες στα μέτωπα της φωτιάς. Μέχρι το ξημέρωμα έσβησαν και τα τελευταία «καντηλάκια» τα οποία υπήρχαν, ενώ ως τις πρώτες πρωινές ώρες συνεργεία της ΔΕΗ αποκατέστησαν ζημιές σε ένα τμήμα του ηλεκτρικού δικτύου, δίνοντας ρεύμα σε εκατοντάδες νοικοκυριά.Τις πρώτες πρωινές ώρες τελείωσε και ο εφιάλτης για την Τιθορέα και την Ελάτεια. Με συντονισμένες προσπάθειες οι πυροσβεστικές δυνάμεις, οι αγρότες της περιοχής και οι εθελοντικές οργανώσεις έδωσαν μία πραγματική μάχη μέσα στην αγροτική περιοχή με ό,τι μέσο μπορούσαν και σταμάτησαν τις φλόγες. Τρακτέρ, χωματουργικά μηχανήματα πυροσβεστικά οχήματα αλλά και αρκετοί πολίτες μαζί με τους πυροσβέστες κυνηγούσαν τις φλόγες και τις πρόλαβαν πριν αυτές μπορέσουν να φτάσουν μέχρι την Ελάτεια ή να συνεχίσουν σε δασική περιοχή. Στην Κάρυστο οι προσπάθειες της πυροσβεστικής έχουν επικεντρωθεί στην περιοχή του Αντιά, ενώ παράλληλα υπάρχουν διάσπαρτες εστίες πλησίον του Πλατανιστού. Η Εθελοντική Ομάδα Αντιμετώπισης Καταστροφών Σαλάκου αναμετρήθηκε από την πρώτη ημέρα με την πυρκαγιά στη Ρόδο. Πυρκαγιά στη Ρόδο: «Εάν δεν είχαμε τους εθελοντές δεν θα πηγαίναμε πουθενά» Βελτιωμένη είναι η εικόνα και στην Κέρκυρα όπου η φωτιά είναι σε ύφεση, αλλά και εκεί όμως υπάρχουν ακόμα διάσπαρτες εστίες. Στην Κέρκυρα από το πρωί επιχειρεί από αέρα 1 ελικόπτερο. H φωτιά στη Ρόδο όπως την κατέγραψε επιβάτης πτήσης από το Τέλ Αβίβ στην Πράα τη νύχτα της 26ης προς 27η Ιουλίου. Φωτ.: Christos Belesis/via REUTERS Σε εξέλιξη βρίσκεται, για 10η ημέρα, η πυρκαγιά στη Ρόδο, όπου κατά την διάρκεια της νύχτας σημειώθηκαν μικρές αναζωπυρώσεις κοντά στα χωριά Βάτι και στο Γεννάδι. Στην Ρόδο τις επίγειες δυνάμεις συνδράμουν από το πρωί 3 αεροπλάνα και 3 ελικόπτερα.  Στο Βόλο αυτή την ώρα είναι σε εξέλιξη δύο μέτωπα ένα βόρεια της πόλης και ένα προς το παραλιακό κομμάτι προς Νέα Αγχίαλο. Για την κατάσβεση της πυρκαγιάς επιχειρούν ισχυρές επίγειες δυνάμεις, ενώ από τα πρώτο φως της ημέρας ξεκίνησαν να επιχειρούν από αέρος 3 αεροπλάνα και 1 ελικόπτερο.  Την αλληλεγγύη και τα «ειλικρινή συλλυπητήρια του» για την απώλεια των δύο πιλότων στην πτώση του Canadair εκφράζει ο υπουργός Εξωτερικών των ΗΠΑ Άντονι Μπλίνκεν. Όπως αναφέρει σε ανάρτηση του στο Χ (το πρώην Twitter), «εκφράζω τα ειλικρινή μου συλλυπητήρια στον ελληνικό λαό και στον Πρωθυπουργό της Ελλάδας Κυριάκο Μητσοτάκη, καθώς χιλιάδες άνθρωποι εκκενώνονται λόγω των δασικών πυρκαγιών. Η σκέψη μας είναι στις οικογένειες των δύο πιλότων που χάθηκαν και στους πυροσβέστες και εθελοντές που συνεχίζουν να δίνουν τη μάχη με τις φλόγες. Στεκόμαστε στο πλευρό της Ελλάδας». Sending deepest condolences to the people of Greece and @PrimeMinisterGR Kyriakos Mitsotakis as thousands are evacuated from wildfires. Our thoughts are with the families of the two pilots who perished and first responders who continue to battle the flames. We stand with Greece.      Σύμφωνα με όσα ανέφερε η δήμαρχος Πεντέλης στην κάμερα της ΕΡΤ, η φωτιά στην Κηφισιά τέθηκε άμεσα υπό έλεγχο, μετά από μεγάλη κινητοποίηση της πυροσβεστικής και με εναέρια μέσα.  Άμεσα τέθηκε υπό μερικό έλεγχο η #πυρκαγιά στην Κηφισιά Αττικής. Επιχειρούν 42 πυροσβέστες με 4 ομάδες πεζοπόρων τμημάτων και 10 οχήματα ενώ επιχείρησαν και 2 Ε/Π. Συνδρομή από εθελοντές #πυροσβέστες.  Βελτιωμένη είναι η εικόνα στα μέτωπα της Φθιώτιδας. Στο Κάστρο Λαμίας το μέτωπο βρίσκεται σε ύφεση, ωστόσο υπάρχουν κάποιες εστίες διάσπαρτες. Καλύτερη εικόνα παρουσιάζει και η πυρκαγιά που ξέσπασε σε αγροτοδασική έκταση στην Τιθορέα Φθιώτιδας.  «Ξέραμε ότι θα σταματήσει στη θάλασσα» ⚠ Χάρτης Πρόβλεψης Κινδύνου ???? για 27/7:???? Ακραίος Κίνδυνος 5️⃣ σε: ???? #Εύβοια & περιοχές #Αττικής???? #Θεσσαλονίκη #Χαλκιδική #Άγιον_Όρος????#Κόρινθο #Αργολίδα #Ηλεία #Μεσσηνία ????περιοχές #Αχαΐας #Λάρισας #Μαγνησίας????νησιά #Ιονίου & #Σποράδες???????? Πολύ υψηλός 4️⃣ & υψηλός… pic.twitter.com/nqxDwSIVYH  Νέος συναγερμός σήμανε νωρίς το πρωί στην Πυροσβεστική, έπειτα από φωτιά που ξέσπασε σε δασική έκταση στην Κηφισιά. Επί τόπου σπεύδουν 42 πυροσβέστες, τέσσερα πεζοπόρα τμήματα και 10 οχήματα, ενώ κινητοποιούνται και εναέρια μέσα. #Πυρκαγιά σε δασική έκταση στην Κηφισιά Αττικής, στο τέλος της οδού Στρ. Μακρυγιάννη. Κινητοποιήθηκαν επίγειες και εναέριες δυνάμεις.  Στις 05:30 τα ξημερώματα της Πέμπτης η Πολιτική Προστασία έστειλε νέο μήνυμα εκκένωσης οικισμών και συγκεριμένα για τις περιοχές Χρυσή Ακτή, Παναγιάς, Βελανιδιά, Μάραθο και Κριθάρια.   ⚠️ Ενεργοποίηση 1️⃣1️⃣2️⃣???? Αν βρίσκεστε στις περιοχές #Χρυσή_Ακτή #Παναγιάς, #Βελανιδιά, #Μάραθο & #Κριθάρια εκκενώστε τώρα προς #Βόλο ???? Πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnlnGMV@pyrosvestiki@hellenicpolice Λίγο αργότερα εστάλη και νέο 112 για τις περιοχές Πευκάκια, Αλυκές, Αγ. Γεώργιος και Νέα Αγχίαλος.  ⚠️ Ενεργοποίηση 1️⃣1️⃣2️⃣???? Αν βρίσκεστε στις περιοχές #Αλυκές #Πευκάκια #Άγιο_Γεώργιο #Νέα_Αγχίαλο παραμείνετε σε ετοιμότητα ????Πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnlnGMV@pyrosvestiki@hellenicpolice  Μαίνεται η φωτιά που ξέσπασε χθες στη Μαγνησία, με διάσπαρτες εστίες να κατακαίουν και να προκαλούν τον θάνατο δύο ανθρώπων.  Μία ηλικιωμένη γυναίκα ανασύρθηκε απανθρακωμένη από το τροχόσπιτό της στον Αλμυρό και, λίγο αργότερα, ένας 45χρονος βοσκός που αγνοούνταν στον Αγιο Γεώργιο Φερρών βρέθηκε επίσης νεκρός. ",True
newsbomb.gr,https://www.kathimerini.gr/society/562540345/xerame-oti-tha-stamatisei-sti-thalassa/,,«Ξέραμε ότι θα σταματήσει στη θάλασσα»,2023-07-27T06:45:00+03:00,Ηλιάνα ΜάγραΓιάννης Σουλιώτης,"Δύο νεκροί από τη μεγάλη φωτιά στη Μαγνησία – Μέχρι αργά χθες το απόγευμα, συνολικά 90 πυρκαγιές ήταν ενεργές Νεκρή εντοπίστηκε χθες το απόγευμα ηλικιωμένη γυναίκα στο Χοροστάσι Μαγνησίας, παραθαλάσσια περιοχή κοντά στο Κρόκιο Αλμυρού, όπου ξέσπασε μία εκ των 61 δασικών πυρκαγιών που εκδηλώθηκαν στη χώρα χθες. Η γυναίκα βρέθηκε απανθρακωμένη σε τροχόσπιτο στο οποίο διέμενε με τον σύζυγό της. Σύμφωνα με πληροφορίες, το ζευγάρι προσπάθησε να κοτσάρει το τροχόσπιτο στο αυτοκίνητο, αλλά ο άνδρας στην προσπάθειά του λιποθύμησε. Η γυναίκα, 70 ετών, με σοβαρό παθολογικό πρόβλημα και υπέρβαρη, βρήκε τον θάνατο μέσα στο τροχόσπιτο που άρπαξε φωτιά. Ο σύζυγός της νοσηλεύεται λόγω αναπνευστικού προβλήματος. Ο δήμαρχος Αλμυρού Ευάγγελος Χατζηκυριάκος δήλωσε χθες στην «Κ» ότι απομακρύνθηκαν κάποιες οικογένειες που μένουν στο Χοροστάσι αλλά εκκενώθηκε και η κοντινή χαλυβουργία προτού φθάσει η φωτιά στον οικισμό. «Οταν πέρασε η φωτιά από την εθνική οδό ξέραμε ότι θα σταματήσει στη θάλασσα», είπε. Νεκρός εντοπίστηκε και ο 45χρονος βοσκός που αγνοούνταν στην περιοχή Αγίου Γεωργίου Φερών στη Μαγνησία. Σύμφωνα με πληροφορίες, μαζί με τον αδελφό του επέβλεπαν τα πρόβατα όταν είδαν τη φωτιά και ενώ ο ένας τράπηκε σε φυγή, ο 45χρονος αποφάσισε να μείνει και να οδηγήσει το κοπάδι πιο ψηλά στο βουνό, όπου τον περικύκλωσαν οι φλόγες. Επίσης, στο νοσοκομείο μεταφέρθηκε πυροσβέστης που υπηρετεί στη δύναμη της Κατερίνης και πήρε εντολή να επιχειρήσει στην πυρκαγιά της Μαγνησίας, ο οποίος υπέστη εγκαύματα δεύτερου βαθμού στα χέρια, στην πλάτη και στο πρόσωπο. Ως τη «δυσκολότερη του φετινού καλοκαιριού» περιέγραψε τη χθεσινή ημέρα ο αντιπύραρχος Ιωάννης Αρτοποιός, αναπληρωτής εκπρόσωπος Τύπου του Πυροσβεστικού Σώματος, κατά τη διάρκεια της απογευματινής έκτακτης ενημέρωσης για τις δασικές πυρκαγιές. Μέχρι αργά το απόγευμα, συνολικά 90 πυρκαγιές ήταν ακόμη ενεργές στην επικράτεια προκαλώντας εκτεταμένες καταστροφές, με τις φωτιές τόσο στη Ρόδο όσο και στην Κέρκυρα να μην έχουν τεθεί υπό έλεγχο, ενώ αναζωπύρωση είχε το βράδυ και στην Κάρυστο έξω από το χωριό Αντιάς, σε δασώδη περιοχή. Η σφοδρότερη πυρκαγιά που εκδηλώθηκε ήταν αυτή στο Βελεστίνο Μαγνησίας, η οποία πήρε γρήγορα διαστάσεις και οδήγησε στις εκκενώσεις έξι οικισμών, συμπεριλαμβανομένης της Βιομηχανικής Περιοχής του Βόλου. Οι εικόνες της φωτιάς και του καπνού ήταν σχεδόν αποκαλυπτικές. Οι Αρχές προειδοποίησαν τους κατοίκους της πόλης του Βόλου, μέσω μηνύματος, να προστατευθούν από τον έντονο καπνό. Να απομακρυνθούν οι κάτοικοι από την περιοχή ζητούσε και ο δήμαρχος Βόλου Αχιλλέας Μπέος, λέγοντας πως «η φωτιά έχει πλησιάσει στα 20 μέτρα από δεξαμενές προπανίου». Ο περιφερειάρχης Θεσσαλίας Κώστας Αγοραστός έκανε λόγο για εμπρησμό, τονίζοντας ότι εκδηλώθηκαν ταυτόχρονα έξι εστίες της πυρκαγιάς. Μέχρι αργά χθες το βράδυ η φωτιά στο Βελεστίνο ήταν αυτή που απασχολούσε εντονότερα την Πυροσβεστική. Σύμφωνα με την ενημέρωση, είχαν παραταχθεί υδροφόρες στον περιφερειακό δρόμο που οδηγεί από το Βελεστίνο προς την πόλη του Βόλου, καθώς υπήρχε ανησυχία για το ενδεχόμενο επέκτασης της πυρκαγιάς στο Πήλιο. Σε ετοιμότητα βρίσκονταν τέσσερα πλωτά του Λιμενικού, καθώς επίσης και δύο ιδιωτικά σκάφη στην περιοχή Αμαλιάπολης Σούρπης, λόγω της πυρκαγιάς στην περιοχή Διμηνίου Παλιουρίου και στη Βιομηχανική Περιοχή Βόλου. Μια πολύ δύσκολη κατάσταση με 6-7 μέτωπα περιέγραφε χθες το βράδυ στην «Κ» και ο περιφερειάρχης Θεσσαλίας Κώστας Αγοραστός, τονίζοντας πως πέντε εναέρια μέσα, 35 οχήματα της Πυροσβεστικής, πάνω από 25 μηχανήματα έργων και πολλές υδροφόρες του δήμου και της περιφέρειας επιχειρούσαν στην κατάσβεση των πυρκαγιών. Μέχρι εκείνη την ώρα η φωτιά είχε μπει στα όρια του Σέσκλου, χωριό κοντά στον Βόλο, οι κάτοικοι του οποίου είχαν ειδοποιηθεί νωρίτερα για την πυρκαγιά στην περιοχή μέσω μηνύματος από το 112. Ο κ. Αγοραστός έκανε λόγο για εμπρησμό λέγοντας ότι «αυτές είναι οι πρώτες εκτιμήσεις και της Πυροσβεστικής». Εκδηλώθηκαν ταυτόχρονα έξι εστίες της πυρκαγιάς, τόνισε – «την ώρα που υπήρχε έντονος βορειοδυτικός λίβας, αλλά ο άνεμος άλλαζε κατεύθυνση, δημιουργώντας πολλά μέτωπα». Και συμπλήρωσε: «Να εντοπιστούν, να ταυτοποιηθούν και να τιμωρηθούν παραδειγματικά και άμεσα, αυτό θα πει δικαιοσύνη και τιμή στις ψυχές των ανθρώπων που χάθηκαν άδικα». Αργά το βράδυ οι Αρχές προχώρησαν στη σύλληψη ενός ατόμου σε σημείο πολύ κοντά στον Αλμυρό Βόλου, καθώς στην κατοχή του βρέθηκαν εύφλεκτα υλικά. Γρήγορα εξαπλώθηκε και η πυρκαγιά που ξεκίνησε χθες στο Κάστρο Φθιώτιδας, με τις Αρχές να στέλνουν μηνύματα 112 όχι μόνο για την εκκένωση του βόρειου τμήματος της Λαμίας προς το κέντρο και τα νότια, αλλά και τριών άλλων οικισμών προς τη Στυλίδα. Ευτυχώς, μέχρι τις 8.30 το βράδυ, όταν ο δήμαρχος Λαμίας Ευθύμιος Καραΐσκος μίλησε στην «Κ», η κατάσταση στην περιοχή ήταν αρκετά καλή. «Δεν έχουμε κάτι το ιδιαίτερο, δεν καίει κάτι», είπε χαρακτηριστικά. Επίγειες και εναέριες πυροσβεστικές δυνάμεις επιχείρησαν χθες και για την κατάσβεση της φωτιάς στο Νέο Μοναστήρι Δομοκού Φθιώτιδας. Οσον αφορά την Κέρκυρα, 112 πυροσβέστες, με ένα αεροσκάφος, τέσσερα ελικόπτερα και 36 οχήματα, συμπεριλαμβανομένων και 50 πυροσβεστών με 15 οχήματα από τη Βουλγαρία, επιχειρούσαν χθες στην κατάσβεση της φωτιάς. Από τα πέντε αεροσκάφη που συνέχιζαν χθες να επιχειρούν στην πυρκαγιά στη Ρόδο από αέρος, τα δύο είναι της Τουρκίας, τόνισε ο αντιπύραρχος κ. Αρτοποιός, συμπληρώνοντας πως πυροσβέστες, υδροφόρα οχήματα και εναέρια μέσα από 11 χώρες συμβάλλουν στην ελληνική προσπάθεια αντιμετώπισης των δασικών πυρκαγιών που έχουν ξεσπάσει στη χώρα. Ο ίδιος τόνισε πως τη σημερινή ημέρα ακραίο κίνδυνο πυρκαγιάς αντιμετωπίζουν οι περιοχές Αττικής, Στερεάς Ελλάδας, Πελοποννήσου, Θεσσαλίας και τα νησιά του Ιονίου. Σε όλη την υπόλοιπη χώρα ο κίνδυνος πυρκαγιάς, δήλωσε, είναι «πολύ υψηλός». ",False
newsbomb.gr,https://www.kathimerini.gr/society/562538851/yp-paideias-anaschediazetai-i-aytoaxiologisi-ton-scholeion/,,Υπ. Παιδείας: Ανασχεδιάζεται η αυτοαξιολόγηση των σχολείων,2023-07-26T21:43:36+03:00,Απόστολος Λακασάς,"Βελτιώσεις στον τρόπο αυτοαξιολόγησης των εκπαιδευτικών μονάδων σχεδιάζει το υπ. Παιδείας με στόχο η διαδικασία να γίνει απλούστερη και πιο γρήγορη Ανασχεδιάζεται η αυτοαξιολόγηση των εκπαιδευτικών μονάδων. Στόχος είναι να γίνει απλούστερη, πιο γρήγορη και πιο ανατροφοδοτική προς τα σχολεία. Σύμφωνα με πληροφορίες της «Κ», το επιτελείο της νέας ηγεσίας του υπουργείου Παιδείας σχεδιάζει αλλαγές με βάση και τις εκθέσεις αυτοαξιολόγησης που κατέθεσαν τα ίδια τα σχολεία στην πλατφόρμα του Ινστιτούτου Εκπαιδευτικής Πολιτικής (ΙΕΠ), καθώς και τις αναφορές που λαμβάνει από εκπαιδευτικούς, διοικητικά στελέχη και συνδικαλιστές. Στα σχολεία οι σύλλογοι διδασκόντων αυτοαξιολογούνται σε τρεις τομείς: την παιδαγωγική και μαθησιακή λειτουργία, τη διοικητική λειτουργία και την επαγγελματική ανάπτυξη των εκπαιδευτικών. Ο διευθυντής είναι υπεύθυνος για τη σύνταξη και κατάθεση της έκθεσης αυτοαξιολόγησης, και κατόπιν έργο αναλαμβάνουν ο σύμβουλος Εκπαίδευσης και ο σύμβουλος Παιδαγωγικής Ευθύνης. Το βασικό εύρημα από τις έως τώρα εκθέσεις είναι ότι το πλαίσιο της αξιολόγησης είναι γραφειοκρατικό ως προς τα πεδία ελέγχου και τη διαδικασία. «Οι σύλλογοι διδασκόντων και οι διευθυντές καλούνται να καλύψουν πολλά αξιολογικά πεδία, με αποτέλεσμα η διαδικασία να γίνεται διεκπεραιωτικά», ανέφερε στην «Κ» στέλεχος του υπουργείου. Ετσι προκύπτει ότι η πλειονότητα των σχολείων προχώρησε στην αξιολόγηση, ωστόσο «στην πράξη ελάχιστα σχολεία τόλμησαν να λειτουργήσουν σύμφωνα με το πνεύμα της αυτοαξιολόγησης, θέτοντας δηλαδή πραγματικούς στόχους βελτίωσης», τονίζει στην «Κ» το ίδιο στέλεχος. Πρόκειται για την πρώτη και μεγαλύτερη κατηγορία σχολείων με κριτήριο τα κείμενα αυτοαξιολόγησης που παρέδωσαν. Αρκετά, βέβαια, σχολεία δεν συμπλήρωσαν όλα τα πεδία, και άλλα στην πρωτοβάθμια εκπαίδευση υιοθέτησαν τα δείγματα που έστειλε η Διδασκαλική Ομοσπονδία Ελλάδος (ΔΟΕ) στα σχολεία. Γενικότερα, οι περισσότερες «Εκθέσεις εξωτερικής αξιολόγησης του έργου της σχολικής μονάδας» που συνέταξε ο αρμόδιος σύμβουλος Εκπαίδευσης Παιδαγωγικής Ευθύνης είναι ιδιαίτερα θετικές, αναδεικνύοντας εξωραϊσμένη εικόνα για τα ελληνικά σχολεία. Μάλιστα υπάρχουν εκθέσεις νηπιαγωγείων και δημοτικών που, παρότι υιοθέτησαν τα δείγματα της ΔΟΕ, έχουν βαθμολογηθεί θετικά. Το επιτελείο του υπουργείου Παιδείας θεωρεί ότι η γραφειοκρατική διαδικασία της αξιολόγησης απασχολεί ιδιαίτερα τους εκπαιδευτικούς και τους αποσπά από τα διδακτικά καθήκοντά τους. Παράλληλα κρίνεται ότι στην αξιολόγηση εμπλέκονται πολλά διοικητικά στελέχη της εκπαιδευτικής πυραμίδας, με αποτέλεσμα η διαδικασία να είναι ιδιαίτερα αργή και να μην υπάρχει ουσιαστική δυνατότητα αξιοποίησής της μέσα στον σύλλογο διδασκόντων κάθε σχολείου. Ετσι σχεδιάζεται η αυτοαξιολόγηση να μετατραπεί σε διετή από ετήσια. Αυτό θα δώσει τη δυνατότητα στα σχολεία να ανατροφοδοτούνται από τις παρατηρήσεις των εξωτερικών αξιολογητών. Κατά την επόμενη σχολική χρονιά θα συνεχιστεί η αυτοαξιολόγηση των σχολείων, όπως και η αξιολόγηση των πρωτοδιόριστων εκπαιδευτικών που συμπληρώνουν διετία και πρέπει να αξιολογηθούν για να μονιμοποιηθούν. Σύμφωνα με τον νόμο 4823/21, η αξιολόγηση των εκπαιδευτικών θα γίνεται σε δύο πεδία: α) το διδακτικό και παιδαγωγικό έργο του εκπαιδευτικού, και β) την υπηρεσιακή συνέπεια και επάρκεια του εκπαιδευτικού. Θα μετατραπεί σε διετή από ετήσια, ώστε να δοθεί η δυνατότητα στις σχολικές μονάδες να ανατροφοδοτούνται από τις παρατηρήσεις των εξωτερικών αξιολογητών. Χθες, η Πανελλήνια Επιστημονική Ενωση Διευθυντών Σχολικών Μονάδων Πρωτοβάθμιας Εκπαίδευσης κατέθεσε προς το υπ. Παιδείας πέντε προτάσεις: • Την άμεση κατάργηση της γραφειοκρατίας που συνοδεύει την αξιολόγηση και καταπονεί τους εκπαιδευτικούς. Στην ειδική ψηφιακή πλατφόρμα του ΙΕΠ θα πρέπει να αναρτώνται, έως τα μέσα Οκτωβρίου, μόνο οι τίτλοι των σχεδίων δράσης που θα υλοποιήσει η σχολική μονάδα, οι στόχοι και οι συντονιστές των ομάδων δράσης, και έως το τέλος Ιουνίου η τελική έκθεση αυτοαξιολόγησης. • Ο αριθμός των σχεδίων δράσης, ο αριθμός των μελών των ομάδων δράσης και οι συντονιστές τους να καθορίζονται από τους συλλόγους διδασκόντων, με βάση τις ιδιαιτερότητες της κάθε μονάδας. • Κατάργηση της βαθμολόγησης των σχολικών μονάδων από τους συμβούλους Εκπαίδευσης με δεκάβαθμη κλίμακα, που αναπόφευκτα οδηγεί στην απαράδεκτη κατηγοριοποίηση των σχολικών μονάδων. • Στις ιστοσελίδες τους οι σχολικές μονάδες να αναρτούν μόνο τους τίτλους των σχεδίων δράσης. • Να μην υπάρχει σύνδεση της αυτοαξιολόγησης της σχολικής μονάδας με την ατομική αξιολόγηση των εκπαιδευτικών. ",False
newsbomb.gr,https://www.kathimerini.gr/society/562540126/fotia-sti-magnisia-nekros-o-45chronos-ktinotrofos-poy-agnooyntan/,,Φωτιά στη Μαγνησία: Νεκρός ο 45χρονος κτηνοτρόφος που αγνοούνταν ,2023-07-26T20:32:27+03:00,Newsroom,"Νεκρός βρέθηκε ο 45χρονος βοσκός που αγνοούνταν στην περιοχή Άγιος Γεώργιος Φερρών Μαγνησίας Νεκρός βρέθηκε ο 45χρονος βοσκός που αγνοούνταν στην περιοχή Άγιος Γεώργιος Φερρών Μαγνησίας. Σύμφωνα με πληροφορίες, εκείνος και ο αδελφός του επέβλεπαν τα πρόβατά τους και, όταν είδαν τη φωτιά, ο ένας τράπηκε σε φυγή. Ο δεύτερος, που βρέθηκε νεκρός, είχε αποφασίσει να μείνει για να οδηγήσει τα πρόβατα πιο ψηλά στο βουνό. Τον περικύκλωσαν οι φλόγες και εντοπίστηκε απανθρακωμένος.  Λίγο νωρίτερα, μία ηλικιωμένη γυναίκα είχε ανασυρθεί νεκρή από τον Αλμυρό. Σωστικά συνεργεία την εντόπισαν απανθρακωμένη μέσα στο τροχόσπιτό που διέμενε με τον σύζυγό της. Ο άνδρας της διακομίστηκε χωρίς τις αισθήσεις του σε νοσοκομείο, κατά πληροφορίες.  ",False
newsbomb.gr,https://www.kathimerini.gr/society/562540111/volos-choroi-filoxenias-gia-osoys-ekkenosan-ta-spitia-toys/,,Βόλος: Χώροι φιλοξενίας για όσους εκκένωσαν τα σπίτια τους,2023-07-26T20:18:10+03:00,Newsroom,"Εχουν επιταχθεί δύο λεωφορεία για τη μετακίνησή τους Μεγάλα προβλήματα έχουν δημιουργηθεί από τη φωτιά που μαίνεται μεταξύ Βόλου και Βελεστίνου και την εκκένωση πολλών οικισμών στην περιοχή. Σύμφωνα με το ΑΠΕ-ΜΠΕ, ανακοινώθηκε από τον Δήμο Βόλου ότι για την άμεση και πρακτική αντιμετώπιση των αναγκών των κατοίκων, που υποχρεώθηκαν να εγκαταλείψουν τα σπίτια τους, θα δοθεί σε χρήση ο Εκθεσιακός Πολυχώρος του Δήμου για την διαμονή τους. Οσοι το επιθυμούν μπορούν να διανυκτερεύσουν στην ειδικά διαμορφωμένη αίθουσα, με πλήρη κλιματισμό, ενώ έχει ληφθεί μέριμνα και για την διατροφή τους και την παροχή νερού, ενώ παράλληλα έχουν επιταχθεί δύο λεωφορεία για την μετακίνησή τους. Επίσης για κάθε βοήθεια οι ενδιαφερόμενοι μπορούν να επικοινωνούν καθ’ όλη τη διάρκεια του 24ωρου με το γραφείο του Δημάρχου, στα τηλέφωνα 2421350173 και 174, ενώ σε πλήρη ετοιμότητα παραμένουν οι αντιδήμαρχοι και όλες οι δημοτικές υπηρεσίες. ",False
newsbomb.gr,https://www.kathimerini.gr/society/562540096/kikilias-oi-foties-den-xekinoyn-mones-toys/,,Κικίλιας: Οι φωτιές δεν ξεκινούν μόνες τους,2023-07-26T19:59:02+03:00,Newsroom,"«Είναι το ανθρωπινο χέρι, είτε από αμέλεια, είτε από πρόθεση, που προκαλεί εμπρησμό», σημείωσε Εκκληση για προσοχή, σχετικά με τις πυρκαγιές, απηύθυνε το απόγευμα της Τετάρτης ο υπουργός Κλιματικής Κρίσης και Πολιτικής Προστασίας, Βασίλης Κικίλιας, τονίζοντας πως δεν υπάρχει κανένα περιθώριο εφησυχασμού. Ξεκινώντας την ομιλία του ο υπουργός εξέφρασε τα συλλυπητήριά του για το θάνατο των δύο πιλότων του Canadair που συνετρίβη κατά τη διάρκεια των επιχειρήσεων κατάσβεσης στην Κάρυστο. «Σήμερα, είναι μία ημέρα πένθους. Θα ήθελα να εκφράσω μέσα από την ψυχή μου, τα θερμά συλλυπητήρια όλων μας, στις οικογένειες των δύο ηρωικών πιλότων, του κυβερνήτη, Σμηναγού Χρήστου Μουλά και του συγκυβερνήτη, Ανθυποσμηναγού Περικλή Στεφανίδη Περικλή Στεφανίδη, που έχασαν τη ζωή τους την ώρα του καθήκοντος. Η Πολιτεία θα σταθεί αρωγός στο πλευρό των οικογενειών τους. Στη συνέχεια, ο κ. Κικίλιας σημείωσε ότι «ζούμε πολύ επικίνδυνες ημέρες του καλοκαιριού στη χώρα μας. Μόνο σήμερα είχαμε 61 νέες εστίες, με πιο επικίνδυνες στο Κάστρο Φθιώτιδας και το Βελεστίνο Μαγνησίας. Κάτω από ακρότατες συνθήκες καύσωνα και παράλληλα ισχυρών ανέμων, μέσα σε δέκα ημέρες στην Ελλάδα, “ξέσπασαν” 594 πυρκαγιές», υπογράμμισε.  «Η μάχη θα συνεχιστεί όλο το καλοκαίρι», ξεκαθάρισε ο υπουργός Κλιματικής Κρίσης και Πολιτικής Προστασίας και πρόσθεσε: «Απευθύνω έκκληση σε όλους, οι φωτιές δεν ξεκινούν μόνες τους. Είναι το ανθρωπινο χέρι, είτε από αμέλεια, είτε από πρόθεση, που προκαλεί εμπρησμό. Δεν υπάρχει κανένα περιθώριο εφησυχασμού». ",False
newsbomb.gr,https://www.kathimerini.gr/society/562540084/apanthrakomeni-gynaika-ston-almyro/,,Φωτιές: Απανθρακωμένη γυναίκα στον Αλμυρό,2023-07-26T19:45:51+03:00,Γιάννης Σουλιώτης,"Η γυναίκα διέμενε με τον σύζυγό της σε τροχόσπιτο, σε περιοχή με ξερά χόρτα που εξαπλώθηκε η φωτιά Μία γυναίκα ανασύρθηκε απανθρακωμένη από τροχόσπιτο στην περιοχή Χοροστάσι στον Αλμυρό, όπου μαίνεται το μέτωπο πυρκαγιάς που ξέσπασε στο Κρόκιο. Η γυναίκα διέμενε με τον σύζυγό της σε τροχόσπιτο, σε περιοχή με ξερά χόρτα που εξαπλώθηκε η φωτιά. Σύμφωνα με τις ίδιες πληροφορίες, ο σύζυγός της διακομίστηκε χωρίς τις αισθήσεις του σε νοσοκομείο. Mαζί του βρισκόταν, σύμφωνα με το ΑΠΕ-ΜΠΕ, ακόμα ένας άντρας ο οποίος δεν χρειάστηκε να μεταφερθεί σε νοσοκομείο. Ο δήμαρχος Αλμυρού, Ευάγγελος Χατζηκυριάκος, δήλωσε στο ραδιόφωνο του ΣΚΑΪ πως νωρίτερα είχε ζητηθεί από τους κατοίκους να απομακρυνθούν.     ",False
newsbomb.gr,https://www.kathimerini.gr/society/562539187/pyrkagies-oi-rodites-anoixan-ta-spitia-toys-stoys-toyristes/,,Πυρκαγιές: Οι Ροδίτες άνοιξαν τα σπίτια τους στους τουρίστες,2023-07-26T19:29:12+03:00,Γιάννης Παπαδόπουλος,"Τους πρόσφεραν ρούχα, τους μετέφεραν δωρεάν. ΡΟΔΟΣ – ΑΠΟΣΤΟΛΗ. Φορούσαν μόνο τα μαγιό και τις σαγιονάρες. Το πρωί του περασμένου Σαββάτου, όταν στάλθηκε το μήνυμα για εκκένωση στο Κιοτάρι της Ρόδου, ο Βρετανός Κρεγκ Γκάμπι μαζί με τη σύζυγό του και τα τρία παιδιά τους βρίσκονταν στην παραλία. Είδαν τον μαύρο καπνό από μακριά, περπάτησαν δέκα χιλιόμετρα στον ήλιο, ώσπου μεταφέρθηκαν με πλωτά μέσα στην πόλη της Ρόδου και έπειτα στο κλειστό γήπεδο «Βενετόκλειο». Θα περνούσαν τη νύχτα εκεί, σε στρώματα στο παρκέ, μαζί με άλλους τουρίστες, εάν δεν εμφανιζόταν ο Βασίλης Κωστομοίρης. Προσφέρθηκε να τους φιλοξενήσει. «Ηταν ο σωτήρας μας, σταθήκαμε τυχεροί που τον γνωρίσαμε», λέει ο κ. Γκάμπι. Ο Βασίλης Κωστομοίρης, πρόεδρος της τοπικής κοινότητας στην Ψίνθο, πήρε εκείνο το βράδυ άλλες δύο οικογένειες με παιδιά, από τη Βρετανία και από τη Σουηδία, συνολικά 17 άτομα όπως λέει, για να τις φιλοξενήσει στο χωριό. Εμειναν σε ένα σπίτι του γιου του, σε ενοικιαζόμενο διαμέρισμα που παραχώρησε αφιλοκερδώς άλλος ντόπιος και σε οικία που ανήκει σε Γερμανό ιδιοκτήτη, ο οποίος επίσης προσφέρθηκε να βοηθήσει. Ο κ. Γκάμπι περιγράφει ότι ενώ έφθασαν μεσάνυχτα στο χωριό, άνοιξε το φαρμακείο και ένα μίνι μάρκετ για να πάρουν προμήθειες. Ο κ. Κωστομοίρης έδωσε ρούχα σε μια οικογένεια και ανέλαβε τις επόμενες ημέρες την ξενάγησή τους στην περιοχή. «Μας δάνεισε το αυτοκίνητό του και μας μετέφερε και στο ξενοδοχείο μας όταν ήταν ασφαλές, για να πάρουμε τις βαλίτσες μας και τα διαβατήριά μας. Εκανε αυτή τη φρικτή εμπειρία πιο ανεκτή για εμάς και τα παιδιά μας, τον ευγνωμονούμε», λέει ο κ. Γκάμπι. Αυτή δεν ήταν η μόνη κίνηση ανιδιοτελούς προσφοράς από ντόπιους τις τελευταίες ημέρες. Κάποιοι άνοιξαν τα σπίτια τους, άλλοι προσφέρθηκαν να πλύνουν τα ρούχα Σλοβάκων πυροσβεστών που έφθασαν στο νησί για να ενισχύσουν τις ελληνικές δυνάμεις. Ορισμένοι κάτοικοι, όπως ο Δημήτρης Ακριβούλης, ανέλαβαν να μεταφέρουν δωρεάν ξένους τουρίστες στο αεροδρόμιο για έκτακτες πτήσεις, όταν εξαιτίας του πανικού που είχε επικρατήσει τα ταξί ήταν για αρκετούς δυσεύρετα. Εκανε, όπως λέει, τουλάχιστον έξι δρομολόγια προς το αεροδρόμιο. «Οσοι είχαν μεγάλα σπίτια φιλοξένησαν οικογένειες και εμείς με τα μικρότερα διαμερίσματα υποδεχθήκαμε ανθρώπους που δούλευαν στον τουριστικό τομέα στη νότια Ρόδο», λέει ο κ. Ακριβούλης. Η αυτοοργάνωση έγινε κυρίως μέσα από σελίδες στο Facebook. Επειτα, όσοι ήθελαν να προσφέρουν πήγαιναν στα σχολεία και στο γήπεδο όπου είχε συγκεντρωθεί ο κόσμος μετά τις μαζικές εκκενώσεις και ρωτούσαν ποιος χρειαζόταν τη συνδρομή τους. Ο κ. Ακριβούλης φιλοξένησε δύο εργαζομένους σε μπαρ ξενοδοχείου, το οποίο υπέστη μερική καταστροφή από τις φλόγες. Το πρώτο βράδυ, όπως λέει, το είχαν περάσει στην παραλία. Την Κυριακή έμειναν στο διαμέρισμά του στην πόλη της Ρόδου και έπειτα ο εργοδότης τους μερίμνησε για τη στέγασή τους. Χθες ο Νίκος Μουστάκας περίμενε στα Βλυχά δύο οικογένειες από τη Βρετανία που, όπως λέει, θα φιλοξενούνταν δωρεάν στα ενοικιαζόμενα δωμάτιά του, καθώς εκεί όπου έμεναν δεν είχε ακόμη αποκατασταθεί η υδροδότηση και το ρεύμα. Η οικογένεια του Κρεγκ Γκάμπι έχει πλέον μεταφερθεί σε άλλο ξενοδοχείο του νησιού, με μέριμνα του ταξιδιωτικού πρακτορείου τους, για τις υπόλοιπες εννέα ημέρες των διακοπών τους. Βρέθηκε κατάλυμα για αυτούς γιατί υπήρξαν άλλες ακυρώσεις από ταξιδιώτες που δεν θέλησαν να έρθουν λόγω της φωτιάς. ",True
newsbomb.gr,https://www.kathimerini.gr/society/562540042/magnisia-agnoeitai-voskos-sto-chorio-agios-georgios/,,Μαγνησία: Νεκρός βρέθηκε ο 45χρονος βοσκός που αγνοούταν,2023-07-26T18:51:50+03:00,Newsroom,"Οι φλόγες εγκλώβισαν τον 45χρονο που προσπάθησε να προστατέψει το κοπάδι Νεκρός βρέθηκε ο 45χρονος βοσκός που αγνοούνταν νωρίτερα την Τετάρτη, στην περιοχή Άγιος Γεώργιος Φερρών Μαγνησίας. Σύμφωνα με πληροφορίες, ο 45χρονος μαζί με τον αδελφό του είχαν βγάλει τα πρόβατά τους στον Άγιο Γεώργιο Φερρών όταν βρέθηκαν αντιμέτωποι με τις φλόγες. Ο ένας εκ των δύο αδελφών έφυγε έγκαιρα, ενώ ο δεύτερος αποφάσισε να μείνει για να οδηγήσει το κοπάδι πιο ψηλά στο βουνό. Οι φλόγες εγκλώβισαν τον 45χρονο και δυστυχώς βρέθηκε απανθρακωμένος. Σημειώνεται ότι στη συγκεκριμένη περιοχή είχε σταλεί μήνυμα από το 112.     ",False
newsbomb.gr,https://www.kathimerini.gr/society/562540024/pyrosvestiki-61-dasikes-pyrkagies-to-teleytaio-24oro/,,Πυροσβεστική: 61 δασικές πυρκαγιές το τελευταίο 24ωρο,2023-07-26T18:36:29+03:00,Newsroom,"Σε Βελεστίνο και Λαμία εντοπίζονται τα μεγαλύτερα μέτωπα Δεκάδες φωτιές έχουν ξεσπάσει σε πολλές περιοχές της χώρας ενώ σε Βελεστίνο και Λαμία εντοπίζονται τα μεγαλύτερα μέτωπα με τα οποία βρίσκονται αντιμέτωπες την Τετάρτη οι πυροσβεστικές δυνάμεις. Ξεκινώντας την ενημέρωση, ο εκπρόσωπος Τύπου του Πυροσβεστικού Σώματος, αντιπύραρχος Γιάννης Αρτοποιός, ανέφερε: «Είμαστε όλοι συγκλονισμένοι από το τραγικό δυστύχημα στην Κάρυστο, εκεί όπου δυστυχώς έχασαν τη ζωή τους οι δύο πιλότοι μας κατά τη διάρκεια κατάσβεσης δασικής πυρκαγιάς. Εκφράζουμε το σεβασμό μας στην μνήμη τους και συλλυπητήρια στις οικογένειες τους». Σύμφωνα με τον εκπρόσωπο Τύπου, το τελευταίο 24ωρο αντιμετωπίστηκαν 61 δασικές πυρκαγιές και 90 συνολικά σε όλη τη χώρα. Στη Ρόδο, το μέτωπο εμφανίζει συνεχείς αναζωπυρώσεις, ενώ διάσπαρτες εστίες εντοπίζονται και στην Κέρκυρα. Στη Μαγνησία και στην ευρύτερη περιοχή, από το μεσημέρι της Τετάρτης ξέσπασαν διαφορετικά πύρινα μέτωπα σε Νέο Πλάτανο, Βελεστίνο, Κρόκιο, Μικροθήβες και Σέσκλο.  Σκληρή μάχη με τις φλόγες δίνουν οι πυροσβεστικές δυνάμεις στη Λαμία, όπου εστάλη μήνυμα εκκένωσης για το βόρειο τμήμα της πόλης. Η πυρκαγιά ξέσπασε αργά το μεσημέρι στην περιοχή Αφανός και στις 17:33 εστάλη μήνυμα 112 στους κατοίκους των βορείων περιοχών της πόλης με οδηγίες να κατευθυνθούν προς το κέντρο και τα νότια. Με πληροφορίες από ΑΠΕ-ΜΠΕ ",False
newsbomb.gr,https://www.kathimerini.gr/society/562540015/ypo-meriko-elegcho-i-pyrkagia-sto-varnava-attikis/,,Υπό μερικό έλεγχο η πυρκαγιά στο Βαρνάβα Αττικής,2023-07-26T18:12:26+03:00,Newsroom,"Στην επιχείρηση συμμετέχουν 14 πυροσβέστες, με επτά οχήματα Πυρκαγιά ξέσπασε το απόγευμα της Τετάρτης στον Βαρνάβα Αττικής, ενώ σε εξέλιξη είναι η επιχείρηση κατάσβεσης. Σύμφωνα με την Πυροσβεστική, η φωτιά έχει τεθεί υπό μερικό έλεγχο. Στην επιχείρηση συμμετέχουν 14 πυροσβέστες, με επτά οχήματα. Την ίδια στιγμή, σύμφωνα με το ΣΚΑΪ, φωτιά είναι σε εξέλιξη σε οικοπεδικό χώρο με ξερά χόρτα και λάστιχα στην περιοχή Νέα Ζωή, Λάκκα Κάτσαρη, στον Ασπρόπυργο. Στο σημείο επιχειρούν 6 πυροσβέστες με τρία οχήματα. ",False
newsbomb.gr,https://www.kathimerini.gr/society/562540000/foties-machi-me-tis-floges-se-fthiotida-kai-magnisia-mparaz-ekkenoseon/,,,,,"Μία ηλικιωμένη γυναίκα ανασύρθηκε νεκρή από τροχόσπιτο στον Αλμυρό. Λίγο αργότερα, νεκρός εντοπίστηκε και ο 45χρονος κτηνοτρόφος που αγνοούνταν στον Αγιο Γεώργιο Φερρών. Ενας εγκαυματίας και δύο παιδιά με αναπνευστικά προβλήματα παρελήφθησαν από το ΕΚΑΒ στον Αλμυρό. Πύρινο μέτωπο απειλεί τη βιομηχανική περιοχή του Βόλου. Αναζωπύρωση στην περιοχή της Καρύστου.  Λόγω της πυρκαγιάς και των προβλημάτων που έχουν δημιουργηθεί, κλειστές θα παραμείνουν απόψε όλες οι βιομηχανικές και βιοτεχνικές επιχειρήσεις που διατηρούσαν νυχτερινές βάρδιες στις εγκαταστάσεις τους τόσο στην Α' ΒΙΠΕ, όσο και στην Β' ΒΙΠΕ Βόλου. Το ίδιο ισχύει και για την αυριανή εργάσιμη ημέρα και δεν θα επιτραπεί η λειτουργία των επιχειρήσεων καθ' όλο το 24ωρο, λόγω της επικίνδυνης κατάστασης που επικρατεί από τις φωτιές στην ευρύτερη περιοχή του Βόλου. Η απόφαση ελήφθη από κοινού από το υπουργείο Εργασίας, την Επιθεώρηση Εργασίας Μαγνησίας και το Εργατικό Κέντρο Βόλου. Ανακοίνωση εξέδωσε ο ΟΣΕ σχετικά με τα δρομολόγια των αμαξοστοιχιών προς Θεσσαλονίκη και Καλαμπάκα. Οπως σημειώνεται: «Λόγω των εκτεταμένων πυρκαγιών στην περιοχή της Αγ. Παρασκευής, της Τιθορέας, αλλά και του Βελεστίνου, η Πυροσβεστική Υπηρεσία διέταξε τη διακοπή των δρομολογίων με ταυτόχρονη διακοπή του ρεύματος στις συγκεκριμένες περιοχές. H αμαξοστοιχία IC55 παραμένει στο Λιανοκλάδι και οι επιβάτες προωθήθηκαν στον προορισμό τους, την Αθήνα, με λεωφορεία. Οι επιβάτες της αμαξοστοιχίας IC54 που έχει σταματήσει στο σταθμό της Λιβαδειάς θα μετακινηθούν στους προορισμούς τους επίσης με λεωφορεία. Ακόμη, τα δρομολόγια των αμαξοστοιχιών 56 (Αθήνα –Θεσσαλονίκη) και 887 (Καλαμπάκα – Αθήνα) πραγματοποιούνται με λεωφορεία. Με εντολή της Πυροσβεστικής Υπηρεσίας η διακοπή της κυκλοφορίας είναι πλήρης στο τμήμα Λιανοκλάδι – Λιβαδειά και στο τμήμα Λάρισα –Βόλος λόγω πυρκαγιάς στο Βελεστίνο». Στη σύλληψη ενός ατόμου με την κατηγορία του εμπρησμού προχώρησαν οι αρχές, σε σημείο πολύ κοντά στον Αλμυρό Βόλου, καθώς στην κατοχή του βρέθηκαν εύφλεκτα υλικά.  Σύμφωνα με την ΕΡΤ, οι Αρχές εκτιμούν ότι ο συγκεκριμένος άνδρας είναι αυτός που έβαλε φωτιά με αποτέλεσμα να χάσει τη ζωή της μία γυναίκα, την ώρα που βρισκόταν στο τροχόσπιτό της στον Πλάτανο Αλμυρού.  Ο άνδρας ανακρίνεται προκειμένου να διαπιστωθεί εάν έχει βάλει και άλλες φωτιές στην περιοχή, ενώ σύμφωνα με πληροφορίες αρνείται τις κατηγορίες. Σε επιφυλακή για πιθανές αναζωπυρώσεις παραμένουν οι πυροσβεστικές δυνάμεις στην Κέρκυρα, ενώ διάσπαρτες ενεργές εστίες εντοπίζονται σε σημεία γύρω από τις Λούτσες και την Άνω Περίθεια. Σύμφωνα με το corfutvnews.gr, έγγραφο προς το αρμόδιο υπουργείο, όπου ζητά να κηρυχτούν οι περιοχές που επλήγησαν από τις φωτιές σε κατάσταση έκτακτης ανάγκης, καταθέτει ο Δήμαρχος Βόρειας Κέρκυρας Γ. Μαχειμάρης. Την ίδια στιγμή, πιθανή απόπειρα εμπρησμού καταγγέλλει στην ΕΡΤ ο αντιδήμαρχος της Βόρειας Κέρκυρας Νίκος Μουζάγης. Το μεσημέρι της Τετάρτης έφθασαν από το λιμάνι της Ηγουμενίτσας, 50 πυροσβέστες με 15 οχήματα από τη Βουλγαρία, προκειμένου να συνδράμουν τις ελληνικές δυνάμεις. Τέλος, δεκάδες είναι οι οικισμοί στο όρος Παντοκράτορας που έχουν μείνει χωρίς ρεύμα και νερό. Συνεργεία του ΔΕΔΔΗΕ, ΟΤΕ και της Υπηρεσίας Ύδρευσης έχουν ξεκινήσει να αποκαθιστούν τη λειτουργία των δικτύων. Πηγή: Reuters      Το πύρινο μέτωπο στο Βελεστίνο είναι εκτεταμένο και η φωτιά βρίσκεται «πλησίον» της ΒΙ.ΠΕ. σύμφωνα με αξιωματικό της πυροσβεστικής.  Στα μέτωπα σε Βελεστίνο και Σέσκλο επιχειρούν, συνολικά, 65 πυροσβέστες με 28 οχήματα.  Η φωτιά ξεκίνησε από αγροτοδασική περιοχή και προσέγγισε κατοικημένες ζώνες, υποδομές και εγκαταστάσεις. Στο σημείο εξακολουθούν να πνέουν ισχυροί άνεμοι με κατεύθυνση προς τη ΒΙ.ΠΕ. Βόλου, γεγονός που δυσχεραίνει το έργο των πυροσβεστών.  Καλύτερη εικόνα φαίνεται πως επικρατεί στην πυρκαγιά που ξέσπασε στη Λαμία, καθώς η ύφεση των ισχυρών ανέμων έδωσε τη δυνατότητα στις πυροσβεστικές δυνάμεις να ανακόψουν την πορεία του μετώπου και να σχηματίσουν προστατευτικές ζώνες με χωματουργικά μηχανήματα. Οπως αναφέρει το ΑΠΕ-ΜΠΕ, πυροσβέστες, αστυνομικοί, εθελοντές καθώς επίσης εργαζόμενοι του δήμου Λαμιέων και της Περιφέρειας προσπαθούν να ελέγξουν πληθώρα από αναζωπυρώσεις. Μεγάλο μέρος της Λαμίας βρίσκεται εδώ και ώρες χωρίς ηλεκτρικό ρεύμα καθώς έχουν καεί κολώνες και μετασχηματιστές και τα συνεργεία της ΔΕΗ περιμένουν να ολοκληρωθεί η κατάσβεση για να αποκαταστήσουν τις βλάβες. Ο Δήμος Λαμιέων έχει ανοίξει τους χώρους του τρίτου ΚΑΠΗ για να πάνε εκεί όποιοι έχουν προβλήματα λόγω της πυρκαγιάς. Παράλληλα, όπως ανακοινώθηκε πριν λίγο θα διαμείνουν σε ξενοδοχεία αυτοί που δεν μπορούν να περάσουν το βραδύ στα σπίτια τους. Σημειώνεται ότι ο δρόμος Λαμίας-Δομοκού παραμένει κλειστός. Η φωτιά στην Κάτω Τιθορέα έχει δημιουργήσει ένα μεγάλο μέτωπο μέσα σε αγροτική περιοχή και καλλιέργειες, ωστόσο με την παρέμβαση των πυροσβεστών αλλά και μηχανημάτων του δήμου απετράπη το ενδεχόμενο να κινηθούν οι φλόγες προς το χωριό. Η φωτιά πέρασε το δρόμο που ενώνει την Κάτω Τιθορέα με την Ελάτεια, κινείται μέσα σε αγροτική περιοχή και κατευθύνεται προς την περιοχή της Ελάτειας. Αυτή την ώρα δίνεται μία μάχη από πυροσβέστες, εθελοντές αλλά και μηχανήματα του Δήμου να ανακόψουν την πορεία της. Σύμφωνα με τη δήμαρχο Ελάτειας κα Στιβαχτή, «ήρθαν στην ώρα τους ισχυρές δυνάμεις της πυροσβεστικής και προλάβαμε τα χειρότερα. Τώρα όμως η φωτιά κατευθύνεται προς Ελάτεια. Θα προσπαθήσουμε όσο βρίσκεται μέσα σε αγροτικές περιοχές να σταματήσουμε την πορεία της». Σύμφωνα με σχετική ανακοίνωση της πυροσβεστικής υπηρεσίας στη φωτιά επιχειρούν 12 πυροσβέστες με 6 οχήματα ενώ νωρίτερα συνέδραμαν δύο αεροσκάφη και ένα ελικόπτερο. Ένας εγκαυματίας και δύο παιδιά με αναπνευστικά προβλήματα παρελήφθησαν από το ΕΚΑΒ, στον Αλμυρό.  Φωτιά ξέσπασε το απόγευμα σε αγροτοδασική έκταση, νοτίως του οικισμού Καλλιθέα, στο πρώτο πόδι, Χαλκιδικής. Η πυρκαγιά εκδηλώθηκε περί της 8μ.μ και στο σημείο έσπευσαν άμεσα δυνάμεις της πυροσβεστικής - 8 πυροσβέστες με 4 οχήματας - που έθεσαν υπό μερικό έλεγχο τη φωτιά. Οι φλόγες καίνε ξερά χόρτα και χαμηλή βλάστηση. Μήνυμα από το 112 εστάλη σε όσους βρίσκονται στους οικισμούς Γλαφυρά, Κάκκαβος, Μελισσάτικα, Φυτόκο, Λούτζιγκα και Κογιάτικα, ώστε να παραμείνουν σε ετοιμότητα λόγω της πυρκαγιάς που μαίνεται στην ευρύτερη περιοχή. ⚠️ Ενεργοποίηση 1️⃣1️⃣2️⃣???? Αν βρίσκεστε στις περιοχές #Γλαφυρά #Κάκκαβος #Μελισσάτικα #Φυτόκο #Λούτζιγκα & #Κογιάτικα παραμείνετε σε ετοιμότητα ????Πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnlnGMV@pyrosvestiki@hellenicpolice  Σε άμεση ετοιμότητα βρίσκονται 4 πλωτά του Λιμενικού καθώς επίσης και 2 ιδιωτικά σκάφη στην περιοχή Αμαλιάπολης Σούρπης, εφόσον απαιτηθεί, λόγω της πυρκαγιάς στην περιοχή Διμηνίου Παλιουρίου και Βιομηχανικής Περιοχής Βόλου. Σε ετοιμότητα επίσης βρίσκονται ιδιωτικά σκάφη διαφόρων τύπων, για την παροχή συνδρομής εφόσον απαιτηθεί, σχετικά με την πυρκαγιά στην περιοχή Νέας Μαγνησίας, Μεγάλης Βρύσης και Αγίας Παρασκευής στη Λαμία. To Συνδικάτο Μετάλλου Ν. Μαγνησίας «Μήτσος Παπαρήγας» ζητά να ληφθούν άμεσα μέτρα προστασίας των εργαζομένων που βρίσκονται κοντά στις πυρκαγιές στα εργοστάσια και τις βιοτεχνίες στην περιοχή της Α και Β ΒΙ.ΠΕ. Βόλου, στο Σέσκλο και στην περιοχή του Αλμυρού κοντά στη ΣΟΒΕΛ.«Απαιτούμε με ευθύνη του κράτους και της εργοδοσίας να παρθούν όλα τα μέτρα ασφαλούς μετακίνησης των εργαζομένων από τις περιοχές που οι εργαζόμενοι έρχονται αντιμέτωποι με τις επιπτώσεις της πυρκαγιάς. Να παρθούν χωρίς καθυστέρηση όλα τα απαραίτητα μέτρα για την ασφάλεια και την υγεία των εργαζομένων, καθώς ο κίνδυνος από τους καπνούς και την αποπνικτική ατμόσφαιρα είναι μεγάλος. Ακόμα καλούμε τους εργαζομένους να επικοινωνούν άμεσα μαζί μας σε κάθε περίπτωση εργοδοτικής αυθαιρεσίας». Αναζωπυρώσεις καταγράφηκαν στα πύρινα μέτωπα της Ρόδου κατά τη διάρκεια της ημέρας.  Πυροσβέστες ανέφεραν «πιο έντονες καύσεις» σε διάσπαρτες εστίες στο νησί, στο Βάτι, στον Μαλώνα και τα Απόλλωνα.  Στο νησί επιχειρούν 266 πυροσβέστες με 55 οχήματα. Το μέτωπο της πυρκαγιάς που κατακαίει την Κάρυστο αναζωπυρώθηκε το απόγευμα της Τετάρτης. Σύμφωνα με την ΕΡΤ, η εστία της φωτιάς εντοπίζεται έξω από το χωριό «Αντιάς».  Το χωριό βρίσκεται σε δασώδη περιοχή.  Νεκρός βρέθηκε ο 45χρονος βοσκός που αγνοούνταν στην περιοχή Άγιος Γεώργιος Φερρών Μαγνησίας. Σύμφωνα με πληροφορίες, εκείνος και ο αδελφός του επέβλεπαν τα πρόβατά τους και, όταν είδαν τη φωτιά, ο ένας τράπηκε σε φυγή. Ο δεύτερος, που βρέθηκε νεκρός αποφάσισε να μείνει να οδηγήσει τα πρόβατα πιο ψηλά στο βουνό. Τον περικύκλωσαν οι φλόγες και βρέθηκε απανθρακωμένος.  Σε επείγουσα ανακοίνωσή της, η ΔΕΥΑΜΒ αναφέρει ότι λόγω της πυρκαγιάς έχει τεθεί εκτός το υδραγωγείο του κάμπου με αποτέλεσμα την απώλεια 1000 κυβικών μέτρων νερού την ώρα. Η απώλεια αυτής της ποσότητας νερού, οδηγεί σε εξάντληση των αποθεμάτων νερού στις δεξαμενές με αποτέλεσμα το ενδεχόμενο μείωσης πίεσης στο δίκτυο νερού στο σύνολο της πόλης. Απευθύνεται έκκληση προς τους πολίτες για περιορισμό της κατανάλωσης νερού στο ελάχιστο ώστε να μην υπάρξει έλλειψη υδροδότησης. Την ίδια στιγμή, η πυρκαγιά που εκδηλώθηκε στην περιοχή του Σέσκλου προκάλεσε βλάβη στο δίκτυο της ΔΕΔΗΕ και κατά συνέπεια η κεντρική δεξαμενή της περιοχής καθίσταται εκτός λειτουργίας, διατηρώντας ελάχιστα αποθέματα νερού. Εκτιμάται πως η υδροδότηση στην εν λόγω περιοχή θα αποκατασταθεί πλήρως τις πρώτες πρωινές ώρες της Πέμπτης 27/7/23. Τέλος, όμοια προβλήματα με την περιοχή του Σέσκλου φαίνονται να δημιουργούνται λόγω της έλλειψης ηλεκτρικής ενέργειας και στη Χρυσή Ακτή Παναγιάς, όπου ακόμη υπάρχει υδροδότηση αλλά όταν εξαντληθούν τα αποθέματα της δεξαμενής θα υπάρξει διακοπή υδροδότησης έως την επαναφορά του ρεύματος. Μεγάλα προβλήματα έχουν δημιουργηθεί από τη φωτιά που μαίνεται μεταξύ Βόλου και Βελεστίνου και την εκκένωση πολλών οικισμών στην περιοχή. Οπως ανακοινώθηκε από τον Δήμο Βόλου, για την άμεση και πρακτική αντιμετώπιση των αναγκών των κατοίκων, που υποχρεώθηκαν να εγκαταλείψουν τα σπίτια τους, θα δοθεί σε χρήση ο Εκθεσιακός Πολυχώρος του Δήμου για την διαμονή τους. Οσοι το επιθυμούν μπορούν να διανυκτερεύσουν στην ειδικά διαμορφωμένη αίθουσα, με πλήρη κλιματισμό, ενώ έχει ληφθεί μέριμνα και για την διατροφή τους και την παροχή νερού, ενώ παράλληλα έχουν επιταχθεί δύο λεωφορεία για την μετακίνησή τους. Επίσης για κάθε βοήθεια οι ενδιαφερόμενοι μπορούν να επικοινωνούν καθ' όλη τη διάρκεια του 24ωρου με το γραφείο του Δημάρχου, στα τηλέφωνα 2421350173 και 174, ενώ σε πλήρη ετοιμότητα παραμένουν οι αντιδήμαρχοι και όλες οι δημοτικές υπηρεσίες.  Σε εξέλιξη βρίσκεται η επιχείρηση απομάκρυνσης εργαζομένων από το εργοστάσιο «Γεωργιάδη» στο Σέσκλο.  Σύμφωνα με πληροφορίες οι πυροσβέστες έχουν καταφέρει να απεγκλωβίσουν ήδη μερικούς από τους υπαλλήλους.  Συγγενείς των εργαζομένων επικοινωνούν μαζί τους μέσω κινητού τηλεφώνου. Ενας νεαρός άνδρας συνελήφθη από την αστυνομία, αφού ταυτοποιήθηκε ως ο εμπρηστής πίσω από τη φωτιά στη Νεάπολη Βόλου σήμερα το μεσημέρι. Σύμφωνα με τοπικά μέσα, ο άνδρας πυρπολούσε κάδους σκουπιδιών στην περιοχή. Η ηλικιωμένη διέμενε με τον σύζυγό της σε τροχόσπιτο, σε περιοχή με ξερά χόρτα που εξαπλώθηκε η φωτιά, σε απόσταση μερικών μέτρων από τη θάλασσα.  Σύμφωνα με πληροφορίες, ο σύζυγός της διακομίστηκε χωρίς τις αισθήσεις του σε νοσοκομείο.  Ο δήμαρχος Αλμυρού, Ευάγγελος Χατζηκυριάκος, δήλωσε στο ραδιόφωνο του ΣΚΑΪ πως είχε ζητηθεί από τους κατοίκους να απομακρυνθούν. Μία γυναίκα ανασύρθηκε απανθρακωμένη από τροχόσπιτο στην περιοχή Χοροστάσι στον Αλμυρό, όπου μαίνεται το μέτωπο πυρκαγιάς που ξέσπασε στο Κρόκιο. Υπάρχουν αναφορές πως και ο σύζυγός της βρέθηκε χωρίς τις αισθήσεις του.   Σύμφωνα με νεότερες πληροφορίες, ο άνδρας που αγνοείται επιχειρούσε να διαφύγει από περιοχή κοντά στον Αγιο Γεώργιο, μαζί με έναν ακόμη άνδρα που εντέλει βρέθηκε. Σύμφωνα με πληροφορίες που επικαλείται η ΕΡΤ, οι δυό τους βρίσκονταν μεταξύ δύο ποιμνιοστασίων της περιοχής. Σύμφωνα με τον τοπικό «Ταχυδρόμο», υπάρχουν εγκλωβισμένοι εργαζόμενοι στο εργοστάσιο χάρτου και εκτυπώσεων «Γεωργιάδη». Τα δρομολόγια των Αμαξοστοιχιών 12570 (Λάρισα- Βόλος) και 12571 (Βόλος- Λάρισα) πραγματοποιούνται με λεωφορεία, λόγω πυρκαγιάς κοντά στην περιοχή του Βόλου.  Τα δρομολόγια των αμαξοστοιχιών 4244 και 4249 στη γραμμή Λιόσια- Κάντζα- Λιόσια καταργούνται.  Η κυκλοφορία διακόπηκε στο ύψος της Τιθορέας λόγω πυργκαγιάς. Το λεωφορείο που εκτελεί το δρομολόγιο της Αμαξοστοιχίας 12570 σταμάτησε λίγο πριν τις 6μ.μ. στο Βελεστίνο με εντολή της αστυνομίας, λόγω της πυρκαγιάς στην ευρύτερη περιοχή.  Η αμαξοστοιχία 54 επιστρέφει από την Τιθορέα στο Σ.Σ Λιβαδειάς. Οι επιβάτες θα συνεχίσουν στον προορισμό τους με λεωφορεία. (18:06) Να απομακρυνθούν οι κάτοικοι από την περιοχή ζητά ο δήμαρχος Βόλου, λέγοντας πως «η φωτιά έχει πλησιάσει στα 20 μέτρα δεξαμενές προπανίου». Η πυρκαγιά στην Τιθορέα ξεκίνησε στις 5:30. Επιχειρούν 7 οχήματα με 14 πυροσβέστες.  ⚠️ Ενεργοποίηση 1️⃣1️⃣2️⃣???? Αν βρίσκεστε στην περιοχή #Κάτω_Τιθορέα εκκενώστε τώρα προς #Άνω_Τιθορέα ???? Πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnlnGMV@pyrosvestiki@hellenicpolice  Φωτιά έχει ξεσπάσει έξω από το γήπεδο στη συνοικία Νεάπολη, στο Βόλο. Οι φλόγες καίνε ξερά χόρτα.  Μήνυμα 112 εστάλη στους κατοίκους του Βόλου, προειδοποιώντας τους για τους καπνούς από τη φωτιά στο Βελεστίνο.  «Εξελίσσεται πυρκαγιά στην ευρύτερη περιοχή του Βελεστίνου. Οι καπνοί κατευθύνονται στην περιοχή σας. Παραμείνετε σε εσωτερικούς χώρους. Κλείστε πόρτες και παράθυρα».    ⚠️ Ενεργοποίηση 1️⃣1️⃣2️⃣ ???? Εξελίσσεται πυρκαγιά στην ευρύτερη περιοχή #Βελεστίνου. Οι καπνοί κατευθύνονται στην περιοχή σας. ❗️Παραμείνετε σε εσωτερικούς χώρους❗️Κλείστε πόρτες & παράθυρα Οδηγίες αυτοπροστασίας ℹ️ https://t.co/kexUnlnGMV  Η πυροσβεστική αντιμετωπίζει 61 δασικές πυρκαγιές το τελευταίο 24ωρο και συνολικά 90 σε όλη τη χώρα, σύμφωνα με την απογευματινή ενημέρωση από τον εκπρόσωπο Τύπου της Πυροσβεστικής Γιάννη Αρτοποιό. Τα μεγαλύτερα μέτωπα είναι σε Βελεστίνο και Λαμία. Το μέτωπο της φωτιάς μαίνεται ανεξέλεγκτο μέσα στην κατοικημένη ζώνη του Βελεστίνου, σύμφωνα με τον δήμαρχο της περιοχής, Δημήτρη Νασίκα. Σε εξέλιξη βρίσκονται έρευνες για τον αγνοούμενο βοσκό.  Το μέτωπο υποδαυλίζεται από τους ισχυρούς ανέμους και κατευθύνεται προς την ΒΙΠΕ, Οι πυροσβεστικές δυνάμεις να ανακόψουν την πορεία της φωτιάς, πριν πλησιάσει απειλητικά στα εργοστάσια με αναρίθμητα εύφλεκτα υλικά. Σύμφωνα με πληροφορίες της ΕΡΤ αγνοείται ο 45χρονος βοσκός στην περιοχή Άγιος Γεώργιος Φερών Μαγνησίας, όπου νωρίτερα σπίτια παραδόθηκαν στις φλόγες. Σύμφωνα με τον δήμαρχο της πόλης, η πυρκαγιά στα βόρεια της πόλης είναι σε ύφεση και κινείται προς τη Νέα Μαγνησία.  Μήνυμα εκκένωσης εστάλη στους κατοίκους σε Νέα Μαγνησία, Μεγάλη Βρύση και Αγία Παρασκευή.    ⚠️ Ενεργοποίηση 1️⃣1️⃣2️⃣???? Αν βρίσκεστε στις περιοχές #Νέα_Μαγνησία #Μεγάλη_Βρύση & #Αγία_Παρασκευή εκκενώστε τώρα προς #Στυλίδα????Πυρκαγιά στην περιοχή σας‼️ Ακολουθείτε τις οδηγίες των Αρχώνℹ️ https://t.co/kexUnlnGMV@pyrosvestiki@hellenicpolice  Σκληρή μάχη με τις φλόγες δίνουν οι πυροσβεστικές δυνάμεις στη Λαμία όπου εστάλη μήνυμα εκκένωσης για το βόρειο τμήμα της πόλης. Η πυρκαγιά ξέσπασε αργά το μεσημέρι στην περιοχή Αφανός και στις 17:33 εστάλη μήνυμα 112 στους κατοίκους των βορείων περιοχών της πόλης με οδηγίες να κατευθυνθούν προς το κέντρο και τα νότια. ",False
newsbomb.gr,https://www.kathimerini.gr/society/562539994/sti-rodo-o-vretanos-presvis-mathioy-lotz/,,Στη Ρόδο ο Βρετανός πρέσβης Μάθιου Λοτζ,2023-07-26T17:59:28+03:00,Newsroom,"Πραγματοποίησε συναντήσεις με εκπροσώπους των τοπικών Αρχών, εθελοντές αλλά και Βρετανούς πολίτες Τη Ρόδο επισκέφθηκε την Τετάρτη ο Βρετανός πρέσβης Μάθιου Λοτζ για να εκφράσει τις ευχαριστίες του σε όσους βοήθησαν στην απομάκρυνση των Βρετανών τουριστών από τις περιοχές που επλήγησαν από την πυρκαγιά. Ο κ. Λοτζ πραγματοποίησε διαδοχικές συναντήσεις με εκπροσώπους των τοπικών Αρχών, εθελοντές, φορείς του τουρισμού αλλά και Βρετανούς πολίτες. Κατά την επίσκεψή του ενημερώθηκε για την εξέλιξη των πυρκαγιών, την απομάκρυνση των Βρετανών πολιτών από τις περιοχές που επλήγησαν και τον προγραμματισμό της επιστροφής, όσων το επιθυμούν, στη Βρετανία. Στις συναντήσεις του ο Βρετανός πρέσβης εξέφρασε τη λύπη και την ανησυχία του για τις δύσκολες ώρες που περνά η Ρόδος λόγω των συνεχιζόμενων πυρκαγιών, αλλά και τις ευχαριστίες του για την άμεση ανταπόκριση των Αρχών και των πολιτών της Ρόδου όταν χρειάστηκε να απομακρυνθούν προληπτικά χιλιάδες Βρετανοί πολίτες από τα ξενοδοχεία τους. «Ήθελα να έρθω στη Ρόδο για να εκφράσω από κοντά τις ευχαριστίες μου στις αρχές, τις γυναίκες και τους άνδρες της Πυροσβεστικής, της Αστυνομίας, του Λιμενικού, των υγειονομικών αρχών και, βεβαίως, του δήμου και της περιφέρειας, για τη βοήθεια και τη στήριξη που προσέφεραν στους συμπολίτες μου τις τελευταίες ημέρες» ανέφερε ο κ. Λοτζ και πρόσθεσε: «Οφείλουμε και ένα μεγάλο ευχαριστώ στους απλούς Ροδίτες, που φιλότιμα και ανθρώπινα βοήθησαν τους συμπολίτες μου τη στιγμή που και οι ίδιοι αντιμετώπιζαν την ίδια δύσκολη κατάσταση». Στο αεροδρόμιο της Ρόδου ο Βρετανός πρέσβης είχε την ευκαιρία να ευχαριστήσει και τα στελέχη του υπουργείου Εξωτερικών που ήδη από την Κυριακή έθεσαν σε λειτουργία Γραφείο Εξυπηρέτησης (Help Desk) για τη διευκόλυνση και το συντονισμό της έγκαιρης αναχώρησης πολιτών ξένων χωρών οι οποίοι απώλεσαν τα ταξιδιωτικά τους έγγραφα. Σ’ αυτό τους το έργο είχαν και τη συνεργασία της βρετανικής πλευράς, του έμπειρου προσωπικού του βρετανικού προξενείου στη Ρόδο και ειδικού κλιμακίου του βρετανικού υπουργείου Εξωτερικών που βρέθηκε στο νησί γι’ αυτό το σκοπό. Ο κ. Λοτζ ευχαρίστησε επίσης τις αρχές του αεροδρομίου για τη συμβολή τους στη φροντίδα και την εξυπηρέτηση των Βρετανών τουριστών, ενώ στη συνάντησή που είχε με τους τουριστικούς πράκτορες ενημερώθηκε για τις προκλήσεις τις οποίες αντιμετώπισαν τις τελευταίες ημέρες. Επισκέφθηκε ακόμη το ξενοδοχείο Rodos Palace, ένα από τα ξενοδοχεία τα οποία διατέθηκαν για φιλοξενία και διατροφή πολιτών που απομακρύνθηκαν προληπτικά από τα ξενοδοχεία τους, σε συνεννόηση με το Ξενοδοχειακό Επιμελητήριο Ρόδου και ευχαρίστησε τη διοίκηση και το προσωπικό για τη συμβολή τους. Στη συνομιλία που είχε με Βρετανούς πολίτες οι οποίοι χρειάστηκε να μεταφερθούν από τον τόπο των διακοπών τους λόγω των πυρκαγιών, ο Βρετανός πρέσβης τόνισε ότι η ασφάλεια και η στήριξη των Βρετανών πολιτών είναι η πρώτη προτεραιότητα της βρετανικής κυβέρνησης, γι’ αυτό και η βρετανική πρεσβεία ήταν εξαρχής και παραμένει σε διαρκή συνεργασία με τις ελληνικές αρχές. Οι Βρετανοί με τους οποίους συνομίλησε μοιράστηκαν την εμπειρία τους κατά τις δύσκολες ώρες της εκκένωσης, αλλά και τη συγκινητική ανταπόκριση των κατοίκων της Ρόδου. ΑΠΕ-ΜΠΕ ",False
newsbomb.gr,https://www.kathimerini.gr/society/562539802/syllypitirio-minyma-tis-komision-gia-toys-pilotoys-toy-canadair/,,Συλλυπητήριο μήνυμα της Κομισιόν για τους πιλότους του Canadair,2023-07-26T16:00:38+03:00,Αλεξάνδρα Βουδούρη,"Συλλυπητήριο μήνυμα στις οικογένειες των δύο πιλότων του Canadair που έχασαν χθες τη ζωή τους απέστειλε μέσω ανακοίνωσής του ο Επίτροπος διαχείρισης κρίσεων Γιάνεζ Λέναρτσιτς. «Θα ήθελα να εκφράσω τα ειλικρινή μου συλλυπητήρια και τη συμπαράστασή μου στις οικογένειες και στους συναδέλφους των δύο Ελλήνων, που έχασαν τη ζωή τους χθες όταν το πυροσβεστικό αεροπλάνο συνετρίβη στο ελληνικό νησί της Εύβοιας. Αυτή είναι η χειρότερη υπενθύμιση για το πώς οι ομάδες άμεσης επέμβασης θέτουν τη ζωή τους σε κίνδυνο για να σώσουν τους άλλους και το περιβάλλον μας», είπε χαρακτηριστικά ο Επίτροπος διαχείρισης κρίσεων Γιάνεζ Λέναρτσιτς. Στο μεταξύ, στην ενίσχυση των επιχειρήσεων που είναι σε εξέλιξη σε αρκετές ευρωπαϊκές χώρες για την αντιμετώπιση των καταστροφικών πυρκαγιών προχωρά η Ευρωπαϊκή Ένωση παρέχοντας, παράλληλα, πολλαπλή στήριξη στις πληγείσες περιοχές. Σε ξεχωριστή ανακοίνωση – που εξέδωσε πριν από λίγο – η Ευρωπαϊκή Επιτροπή κάνει απολογισμό των δυνάμεων, που έχουν αναπτυχθεί στην Ελλάδα από τις 18 Ιουλίου επισημαίνοντας ότι έχουν ήδη σταλεί 490 πυροσβέστες και επτά πυροσβεστικά αεροσκάφη. Συγκεκριμένα, στο πλαίσιο ενεργοποίησης του Ευρωπαϊκού μηχανισμού πολιτικής προστασίας έχει ήδη σταλεί στην Ελλάδα βοήθεια από 10 συνολικά χώρες (Βουλγαρία, Κροατία, Κύπρος, Γαλλία, Ιταλία, Μάλτα, Πολωνία, Ρουμανία, Σλοβακία καθώς και Σερβία), ενώ την ίδια στιγμή έχει διατεθεί ειδικός Ευρωπαίος αξιωματούχος που στηρίζει τις επιχειρήσεις συντονισμού στη χώρα μας. Στο μεταξύ, το ευρωπαϊκό πρόγραμμα γεωσκόπησης, Copernicus, μέσω της δορυφορικής του χαρτογράφησης δίνει ξεχωριστά στοιχεία προκειμένου να συνδράμει στην αξιολόγηση των ζημιών και καταστροφών σε αρκετές περιοχές της Αττικής και της Ρόδου. «Οι πυρκαγιές που καταστρέφουν την περιοχή της Μεσογείου απαιτούν άμεση και ενωτική απάντηση» σημείωσε ο Επίτροπος Λέναρτσιτς για να προσθέσει ότι «η Ευρωπαϊκή Ένωση μέσω του μηχανισμού πολιτικής προστασίας στέκεται αλληλέγγυα και έτοιμη να παράσχει στήριξη στις πληγείσες χώρες. Μαζί αναπτύσσουμε διαθέσιμους πόρους για την καταπολέμηση των πυρκαγιών και την προστασία των πολιτών και των τόπων μας». Οι πυρκαγιές, που τροφοδοτούνται από ξηρές καιρικές συνθήκες και υψηλές θερμοκρασίες, αποτελούν σοβαρή απειλή για τη ζωή, τα μέσα διαβίωσης και τα οικοσυστήματα σε όλη τη Μεσόγειο, αναφέρει η Κομισιόν. «Ο μηχανισμός πολιτικής προστασίας της ΕΕ δείχνει για άλλη μια φορά ότι αποτελεί βασικό μέσο αλληλεγγύης και συνεργασίας μεταξύ των κρατών μελών της ΕΕ και πέραν αυτής, κατά τη διάρκεια καταστάσεων έκτακτης ανάγκης», καταλήγει. ",False
newsbomb.gr,https://www.kathimerini.gr/society/562539799/ptosi-canadair-stin-kideia-toy-anthyposminagoy-p-stefanidi-o-kyr-mitsotakis/,,Πτώση Canadair: Στην κηδεία του ανθυποσμηναγού Περικλή Στεφανίδη ο Κυριάκος Μητσοτάκης,2023-07-26T15:50:19+03:00,Newsroom,"Η κηδεία θα τελεστεί στον Ιερό Ναό Αγίου Γεωργίου Παλαιού Αγιονερίου στο Κιλκίς Ο πρωθυπουργός Kυριάκος Μητσοτάκης θα παραστεί αύριο Πέμπτη 27/7 στην κηδεία του ανθυποσμηναγού Περικλή Στεφανίδη, ο οποίος έχασε τη ζωή του στο τραγικό δυστύχημα με το Canadair στην Κάρυστο. Η κηδεία θα τελεστεί στον Ιερό Ναό Αγίου Γεωργίου Παλαιού Αγιονερίου στο Κιλκίς. Η Πρόεδρος της Δημοκρατίας Κατερίνα Σακελλαροπούλου θα παραστεί την Παρασκευή στις 11:00 , στην κηδεία του Σμηναγού Χρήστου Μουλά στα Χανιά στην εκκλησία Αγίου Σεργίου και Βάκχου. Με πληροφορίες από ΑΠΕ-ΜΠΕ       ",False
newsbomb.gr,https://www.kathimerini.gr/society/562539784/pyrkagies-se-fthiotida-kai-magnisia/,,Πυρκαγιές σε Φθιώτιδα και Μαγνησία – Εκκενώνεται το βόρειο τμήμα της Λαμίας,2023-07-26T15:27:48+03:00,Newsroom,"Πολλαπλά μέτωπα. Μήνυμα από το 112 στους κατοίκους της βόρειας Λαμίας, αλλά και σε όσους βρίσκονται στη βιομηχανική περιοχή του Βόλου Σκληρή μάχη με τις φλόγες δίνουν οι πυροσβεστικές δυνάμεις στη Λαμία, όπου εστάλη μήνυμα εκκένωσης για το βόρειο τμήμα της πόλης. Η πυρκαγιά ξέσπασε αργά το μεσημέρι στην περιοχή Αφανός και στις 17:33 εστάλη μήνυμα 112 στους κατοίκους των βορείων περιοχών της πόλης με οδηγίες να κατευθυνθούν προς το κέντρο και τα νότια.  ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στο βόρειο τμήμα της πόλης της #Λαμίας εκκενώστε τώρα προς το κέντρο & νότια της #Λαμίας 🔥 Πυρκαγιά στην περιοχή σας ‼️ Ακολουθείτε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) July 26, 2023  «Δίνουμε μάχη με τις φλόγες, η φωτιά έχει μπει στις αυλές των σπιτιών, προσπαθούμε να σώσουμε περιουσίες στην βορειοανατολική πλευρά της πόλης, την οποία και έχουμε εκκενώσει. Χρειαζόμαστε κι άλλες δυνάμεις» δήλωσε στην «Κ» ο δήμαρχος  Θύμιος Καραΐσκος.  Στην περιοχή επιχειρούν 26 πυροσβέστες με 13 οχήματα, δύο αεροπλάνα και ένα ελικόπτερο, αλλά και εθελοντές με τη συμμετοχή της αστυνομίας και του δήμου. #Πυρκαγιά σε δασική έκταση στην περιοχή Κάστρο Φθιώτιδας. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) July 26, 2023  Το μέτωπό της φωτιάς κατευθύνεται ανατολικά, ενώ έχει επεκταθεί και δυτικά προς το Κάστρο της Λαμίας σε πευκόφυτη περιοχή. Πυροσβέστες προσπαθούν να ανακόψουν την πορεία της φωτιάς σε πολλαπλά μέτωπα. Μήνυμα εκκένωσης εστάλη στους κατοίκους των περιοχών Νέα Μαγνησία, Μεγάλη Βρύση και Αγία Παρασκευή. Όπως αναφέρει το 112 οι κάτοικοι καλούνται να εκκενώσουν προς Στυλίδα. ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στις περιοχές #Νέα_Μαγνησία #Μεγάλη_Βρύση & #Αγία_Παρασκευή εκκενώστε τώρα προς #Στυλίδα 🔥Πυρκαγιά στην περιοχή σας ‼️ Ακολουθείτε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) July 26, 2023  Μήνυμα εκκένωσης εστάλη και στη βιομηχανική περιοχή του Βόλου, καθώς και στις περιοχές Διμήνι και Παλιούρι. Οι αρχές ζητούν από τους κατοίκους να κατευθυνθούν προς τον Βόλο.  ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στις περιοχές #Διμήνι #Παλιούρι & Βιομηχανική Περιοχή #Βόλου εκκενώστε τώρα προς #Βόλο 🔥Πυρκαγιά στην περιοχή σας ‼️ Ακολουθείτε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) July 26, 2023  Μιλώντας στην «Κ» ο περιφερειάρχης Θεσσαλίας, Κώστας Αγοραστός, τόνισε πως μαίνονται 4 με 5 μέτωπα ταυτόχρονα, κάνοντας λόγο για εμπρησμούς. Σύμφωνα με τον ίδιο,, ένας πυροσβέστης που συμμετείχε στις επιχειρήσεις κατάσβεσης υπέστη εγκαύματα δευτέρου βαθμού και έχει διακομιστεί στο νοσοκομείο του Βόλου.  «Είναι πολύ δύσκολα τα πράγματα (…) ντροπή στη μνήμη των δύο αδικοχαμένων πιλότων να έχουμε εμπρησμούς μια μέρα σαν κι αυτή. Η φωτιά φεύγει από Βελεστίνο και κινδυνεύει τώρα το Σέσκλο, ο Αγιος Γεώργιος και η βιομηχανική ζώνη, μόλις 5 χιλιόμετρα έξω από τον Βόλο. Φτιάχνουμε αντιπυρικές ζώνες, έχουμε Πυροσβεστική, τις υδροφόρες του Δήμου και 2 ελικόπτερα. Σπίτια στο Βελεστίνο δεν κάηκαν». Τα μέτωπα είναι πολλαπλά.  Στο δήμο Ρήγα Φεραίου, ξέσπασε πυρκαγιά στις 13:30 σε αγροτοδασική έκταση, κοντά στον οικισμό του Βελεστίνου. Νωρίτερα, μήνυμα εστάλη από το 112 στους κατοίκους, προειδοποιώντας τους ότι βρίσκεται σε εξέλιξη πυρκαγιά στην περιοχή τους, καλώντας τους να παραμείνουν σε ετοιμότητα. Το μήνυμα του 112 αναφέρει: «Αν βρίσκεστε στις περιοχές Βελεστίνο, Σέσκλο και Άγιος Γεώργιος Φερών παραμείνετε σε ετοιμότητα και ακολουθείτε τις οδηγίες των αρχών. Δασική πυρκαγιά στην περιοχή σας». Κλειστή παραμένει η Εθνική οδός Αθηνών – Θεσσαλονίκης. ⚠️ Ενεργοποίηση 1️⃣1️⃣2️⃣ 🆘 Αν βρίσκεστε σε #Βελεστίνο #Σέσκλο & #Άγιο_Γεώργιο #Φερών παραμείνετε σε ετοιμότητα & ακολουθείτε τις οδηγίες των Αρχών 🔥 Δασική πυρκαγιά στην περιοχή ℹ️ Οδηγίες αυτοπροστασίας: https://t.co/kexUnlnGMV@pyrosvestiki @hellenicpolice — 112 Greece (@112Greece) July 26, 2023  Για την κατάσβεσή της επιχειρούν 8 πυροσβέστες, έξι οχήματα, ένα πεζοπόρο τμήμα και δύο ελικόπτερα. Σύμφωνα με το ΑΠΕ-ΜΠΕ, η φωτιά κατακαίει χορτολιβαδικές εκτάσεις στο δρόμο προς το Αερινό και στην περιοχή σπεύδουν ο Περιφερειάρχης Θεσσαλίας Κώστας Αγοραστός και η αντιπεριφερειάρχης Μαγνησίας Δωροθέα Κολυνδρίνη. #Πυρκαγιά σε αγροτοδασική έκταση στην περιοχή Βελεστίνο Μαγνησίας. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) July 26, 2023   Στο μεταξύ, φωτιά έχει ξεσπάσει και στην περιοχή Κρόκιο του δήμου Αλμυρού από τις 15:00, όπου επίσης καίγονται χορτολιβαδικές εκτάσεις. Η τρίτη φωτιά ξέσπασε λίγο μετά τις 12:30 στην περιοχή Πάλτση του Νοτίου Πηλίου, όπου άμεσα έσπευσαν ισχυρές πυροσβεστικές δυνάμεις με 10 οχήματα, πολλοί εθελοντές όπως και η Λέσχη Ειδικών Δυνάμεων, καταφέρνοντας τελικά να τη σβήσουν πριν πάρει διαστάσεις.   #Πυρκαγιά σε αγροτική έκταση στην περιοχή Κρόκιο Αλμυρού Μαγνησίας. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) July 26, 2023 Αντιμέτωπη με τις φλόγες είναι η Πυροσβεστική και στη Φθιώτιδα καθώς πυρκαγιά ξέσπασε το μεσημέρι της Τετάρτης στην περιοχή Νέο Μοναστήρι του Δομοκού. Σύμφωνα με την Πυροσβεστική, η φωτιά ξέσπασε στις 13:15 και καίει σε αγροτοδασική έκταση, ενώ για την κατάσβεσή της επιχειρούν επίγειες και εναέριες δυνάμεις. Αναλυτικά, στις επιχειρήσεις συμμετέχουν 27 πυροσβέστες, επτά οχήματα, 2 ομάδες πεζοπόρων τμημάτων, 5 αεροσκάφη και ένα ελικόπτερο.  #Πυρκαγιά σε αγροτοδασική έκταση στην περιοχή Νέο Μοναστήρι Δομοκού Φθιώτιδας. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) July 26, 2023  Πυρκαγιά ξέσπασε επίσης και στο χωριό Λευκάδα της Μακρακώμης στην περιοχή έχουν σπεύσει πυροσβεστικά οχήματα και δυνάμεις από τη Φθιώτιδα και την Ευρυτανία. Μάχη με τις αναζωπυρώσεις δίνουν οι πυροσβεστικές δυνάμεις στην περιοχή της νότιας Ρόδου και των Απολλώνων, συνεπικουρούμενες από εκατοντάδες εθελοντές που βρίσκονται στην πρώτη γραμμή. Σύμφωνα με το ΑΠΕ-ΜΠΕ, στις περιοχές αυτές πραγματοποιούνται συνεχώς ρίψεις νερού από τα πυροσβεστικά αεροπλάνα. Στην περιοχή της νότιας Ρόδου υπάρχουν τρία μέτωπα αναζωπυρώσεων ενώ νέο μέτωπο δημιουργήθηκε το μεσημέρι της Τετάρτης σε περιοχή κοντά στο χωριό Απόλλωνα, απ’ όπου ξεκίνησε η φωτιά πριν από 9 ημέρες.  ",True
newsbomb.gr,https://www.kathimerini.gr/society/562539742/pethane-o-o-koryfaios-kathigitis-cheiroyrgikis-vasilis-golematis/,,Πέθανε ο κορυφαίος Καθηγητής Χειρουργικής Βασίλης Γολεμάτης,2023-07-26T14:52:31+03:00,Newsroom,"Ηταν ο πρώτος στην Ελλάδα που χειρούργησε λαπαροσκοπικά και ο πρώτος που χειρούργησε σε Πανεπιστημιακή Κλινική, HIV ασθενείς Πλήρης ημερών, έφυγε από τη ζωή ο κορυφαίος Καθηγητής Χειρουργικής Βασίλης Γολεμάτης. Ηταν ο πρώτος στην Ελλάδα που χειρούργησε λαπαροσκοπικά και ο πρώτος που χειρούργησε σε Πανεπιστημιακή Κλινική, HIV ασθενείς, σε μια περίοδο που ο φόβος της νόσου ήταν έντονος, ενώ με πολυάριθμες ομιλίες και διαλέξεις συνέβαλλε στην ορθή ενημέρωση του κοινού και των επαγγελματιών υγείας. Γεννήθηκε το 1929 στα Λεύκτρα Θηβών. Αποφοίτησε από την Ιατρική Αθηνών το 1955. Ειδικεύτηκε στην Χειρουργική στο «Αρεταίειο» και μετεκπαιδεύτηκε στη Χειρουργική του πεπτικού συστήματος στην Αγγλία. Επιστρέφοντας στην Ελλάδα εκλέχθηκε Υφηγητής Χειρουργικής και μετέπειτα έκτακτος Καθηγητής στην Α΄ Χειρουργική Κλινική του «Λαϊκού» Νοσοκομείου. Το 1981 εκλέχθηκε τακτικός Καθηγητής και Διευθυντής της Α΄ Προπαιδευτικής Χειρουργικής Κλινικής στο Ιπποκράτειο Νοσοκομείο. Το 1989 εκλέχθηκε Κοσμήτορας της Ιατρικής Σχολής και το 1996 του απονεμήθηκε ο τίτλος του Ομότιμου Καθηγητή. Στη σπουδαία σταδιοδρομία του διετέλεσε, μεταξύ άλλων, Πρόεδρος του Διοικητικού Συμβουλίου του Νοσοκομείου «’Αγιος Σάββας», Πρόεδρος του Ωνάσειου Καρδιοχειρουργικού Κέντρου, Πρόεδρος της Ελληνικής Χειρουργικής Εταιρείας, Πρόεδρος του Διοικητικού Συμβουλίου του Νοσοκομείου «Ανδρέας Συγγρός», Πρόεδρος του Κεντρικού Συμβουλίου Υγείας, Πρόεδρος της Επιτροπής για τα Δικαιώματα των Ασθενών και Πρόεδρος του Επιστημονικού Συμβουλίου του Metropolitan General, όπου προσέφερε τις υπηρεσίες του έως τα 92 του χρόνια. Επί των ημερών του δημιουργήθηκε στο Νοσοκομείο «Ανδρέας Συγγρός» η μονάδα ασθενών με AIDS. Ηταν από τους βασικούς εκπροσώπους της ελληνικής χειρουργικής στο διεθνή χώρο. Κατά τη διάρκεια της πανεπιστημιακής του πορείας, ο Καθηγητής Γολεμάτης συνεργάστηκε με κορυφαία Πανεπιστήμια του εξωτερικού, δίνοντας την ευκαιρία σε δεκάδες Έλληνες φοιτητές και νέους ιατρούς να θητεύσουν εκεί. Έγραψε, σειρά από σημαντικά συγγράμματα. Εξελέγη επίτιμο μέλος της Ένωσης Χειρουργών Αγγλίας και Ιρλανδίας, της Αμερικανικής Χειρουργικής Εταιρείας και επισκέπτης Καθηγητής στο Πανεπιστήμιο Southern University του Λος Αντζελες. Τιμήθηκε από την Ακαδημία Αθηνών με το αργυρό μετάλλιο, ενώ το Δημοκρίτειο Πανεπιστήμιο Θράκης του απένειμε τον τίτλο του επίτιμου διδάκτορα. Ηταν ένας σπουδαίος επιστήμονας και άνθρωπος, που κυριολεκτικά αφιέρωσε τη ζωή του στην προσφορά στους ασθενείς. Ένας μεγάλος Ελληνας ιατρός που τίμησε απόλυτα τον όρκο του Ιπποκράτη. Οι εκατοντάδες μαθητές του, σε όλα τα νοσοκομεία της χώρας και του κόσμου, είναι η σπουδαιότερη κληρονομιά του. Πέρασε τις τελευταίες μέρες της ζωής του στο Ιπποκράτειο, το νοσοκομείο το οποίο υπηρέτησε επί πολλά χρόνια. Αφησε πίσω του τη σύζυγο του Νίκη -επίσης ιατρό- τις 3 κόρες τους, τους γαμπρούς του και τα 4 εγγόνια του. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562539607/pyrkagies-se-katastasi-ektaktis-anagkis-kirychthike-olokliri-i-rodos/,,Πυρκαγιές: Σε κάτασταση έκτακτης ανάγκης κηρύχθηκε ολόκληρη η Ρόδος,2023-07-26T12:48:58+03:00,Newsroom,"Σε κατάσταση έκτακτης ανάγκης κηρύχθηκε πλέον ολόκληρο το νησί της Ρόδου, μετά από εννέα ημέρες μάχης με τις φλόγες, που έχουν προκαλέσει τεράστιες καταστροφές σε πολλά επίπεδα.  Συγκεκριμένα, έξι δημοτικές ενότητες της Ρόδου κηρύχθηκαν σε κατάσταση έκτακτης ανάγκης με απόφαση του γγ Πολιτικής Προστασίας, Βασίλη Παπαγεωργίου. Πρόκειται για τις Δημοτικές Ενότητες Ρόδου, Καλλιθέας, Ιαλυσού, Πεταλουδών, Αφάντου και Αρχαγγέλου, με απόφαση που εκδόθηκε προχθές. Την περασμένη εβδομάδα, με την εκδήλωση της πυρκαγιάς, είχαν κηρυχθεί σε κατάσταση έκτακτης ανάγκης οι Δημοτικές Ενότητες Ατταβύρου, Καμείρου και Λίνδου και την περασμένη Κυριακή η Δημοτική Ενότητα Νότιας Ρόδου. Οι επιχειρήσεις της πυροσβεστικής συνεχίζονται αδιάκοπα για ένατο 24ωρο.  Το έργο των δυνάμεων πυρόσβεσης να εστιάζεται στην περιοχή των χωριών της Μαλώνας, του Βατίου και την περιοχή του Γενναδίου. Οι άνεμοι είχαν εξασθενίσει το πρωί, ωστόσο οι αναζωπυρώσεις είναι συνεχείς.  Αργά χθες το βράδυ, η φωτιά πέρασε από το Γεννάδι με κατεύθυνση προς τα χωριά Λαχανιά και Μεσσαναγρό, γεγονός το οποίο έθεσε σε συναγερμό όλες τις δυνάμεις και τους εθελοντές που βρίσκονταν στην περιοχή. Ωστόσο δεν απειλήθηκαν οικισμοί και δεν χρειάστηκε να σταλεί μήνυμα από το 112. Οσον αφορά την Κέρκυρα, υπήρξαν τις τελευταίες ώρες πολλαπλές αναζωπυρώσεις με τα μέτωπα της φωτιάς να εντοπίζονται στο βορειοανατολικό κομμάτι του νησιού. Χθες κατά τη διάρκεια της ημέρας λόγω της αλλαγής κατεύθυνσης του ανέμου, δημιουργήθηκαν αρκετές αναζωπυρώσεις καθοδηγώντας το μέτωπο προς το βόρειο κομμάτι του νησιού. Για τον λόγο αυτό εκδόθηκαν μηνύματα από το 112, ζητώντας από τους κατοίκους των περιοχών Λούτσες, Ημερολιά, Σύκι καθώς και Απραός και Καλαμάκι να εκκενώσουν τους οικισμούς τους. Στην Κάρυστο η εικόνα της πυρκαγιάς είναι καλύτερη με τις δυνάμεις της Πυροσβεστικής να αντιμετωπίζουν διάσπαρτες εστίες.       ",False
newsbomb.gr,https://www.kathimerini.gr/society/562539586/kairos-ektakto-deltio-emy-erchontai-mpoyrinia-meta-ton-kaysona/,,Καιρός – Εκτακτο δελτίο ΕΜΥ: Ερχονται μπουρίνια μετά τον καύσωνα,2023-07-26T12:31:57+03:00,Newsroom,"Πολύ υψηλές θερμοκρασίες θα επικρατήσουν και σήμερα στην ανατολική Ελλάδα, ενώ γρήγορα θα υποχωρήσουν στη δυτική, κυρίως λόγω των πολύ ισχυρών βορειοδυτικών ανέμων.  Αύριο θα σημειωθεί σημαντική πτώση της θερμοκρασίας σε όλη τη χώρα με ισχυρούς βόρειους βορειοδυτικούς ανέμους και καταιγίδες στα βορειοανατολικά. Πιο αναλυτικά, σύμφωνα με επικαιροποίηση του Έκτακτου Δελτίου Επικίνδυνων Καιρικών Φαινομένων το οποίο αναφέρεται στο θερμό κύμα που προκαλεί από τις 12 Ιουλίου κατά διαστήματα συνθήκες καύσωνα με την ονομασία CLEON σε πολλές περιοχές: α. στη Θεσσαλία, την ανατολική Στερεά και την ανατολική και τη νότια Πελοπόννησο τους 43 με 45 βαθμούς Κελσίου και τοπικά στο εσωτερικό της ανατολικής Στερεάς και της ανατολικής Πελοποννήσου τους 46 βαθμούς Κελσίου β. στη Θράκη, την κεντρική και ανατολική Μακεδονία και τα νησιά του ανατολικού Αιγαίου τους 40 με 42 βαθμούς Κελσίου γ. στην Κρήτη, τις Κυκλάδες, τις Σποράδες και τα Δωδεκάνησα τους 39 με 41 βαθμούς Κελσίου δ.στα νησιά του Ιονίου, την Ήπειρο, τη δυτική Στερεά και τη δυτική Μακεδονία τους 36 με 38 και στη βορειοδυτική Πελοπόννησο τους 39 βαθμούς Κελσίου. Επισημαίνεται πως προβλέπεται μεταβολή της καιρικής κατάστασης τις αμέσως επόμενες ώρες στη βορειοδυτική χώρα και πιο συγκεκριμένα στο βόρειο Ιόνιο, την Ήπειρο και τη δυτική Μακεδονία, με πρόσκαιρες καταιγίδες και κυρίως με πολύ ενισχυμένους βορειοδυτικούς ανέμους. Τα έντονα αυτά φαινόμενα θα επηρεάσουν από νωρίς το βράδυ την κεντρική Μακεδονία, τη Θεσσαλία και τις Σποράδες και βαθμιαία από τη νύχτα τις υπόλοιπες περιοχές του βορείου Αιγαίου και την ανατολική Μακεδονία. α. η θερμοκρασία θα υποχωρήσει σε όλη τη χώρα τουλάχιστον κατά 8 βαθμούς και δε θα ξεπερνά τους 35 με 37 βαθμούς Κελσίου β. στη Θράκη, την ανατολική Μακεδονία, τις ανατολικές περιοχές της κεντρικής Μακεδονίας (κυρίως περιοχές της Χαλκιδικής) και το βορειοανατολικό Αιγαίο προβλέπονται καταιγίδες που θα συνοδεύονται από πολύ ενισχυμένους βόρειους ανέμους (μπουρίνια). ",False
newsbomb.gr,https://www.kathimerini.gr/society/562539535/piso-apo-tesseris-epitheseis-o-vomvistis-tis-tektonikis-stoas-megales-posotites-ekriktikon-sto-spiti-toy/,,Πίσω από τέσσερις επιθέσεις ο βομβιστής της Τεκτονικής Στοάς – Μεγάλες ποσότητες εκρηκτικών στο σπίτι του,2023-07-26T11:32:21+03:00,Newsroom,"Πίσω από τέσσερις βομβιστικές και εμπρηστικές επιθέσεις – μεταξύ αυτών και η επίθεση κατά της Τεκτονικής Στοάς πριν μερικές εβδομάδες – βρισκόταν ο 61χρονος που συνελήφθη την Τρίτη σστον Ωρωπό, όπως από χθες είχε μεταδώσει η «Κ». Παράλληλα, οι έρευνες της ΕΛ.ΑΣ. στο σπίτι του έφεραν στο φως, μεταξύ άλλων, πλήθος αυτοσχέδιων εκρηκτικών μηχανισμών, μεγάλη ποσότητα αυτοσχέδιων εκρηκτικών υλών, καθώς και οκτώ καραμπίνες.    Συγκεκριμένα, ο 61χρονος, ο οποίος φέρεται να συνδέεται με ακραία ομάδα του ακροδεξιού χώρου, κατηγορείται για βομβιστικές επιθέσεις που πραγματοποιήθηκαν: Αναλυτικά οι αρχές εντόπισαν στο σπίτι του: πλήθος αυτοσχέδιων εκρηκτικών μηχανισμών, μεγάλη ποσότητα αυτοσχέδιων εκρηκτικών υλών, εξαρτήματα, μηχανήματα, καθώς και υλικά πρόσφορα για την κατασκευή αυτοσχέδιων εκρηκτικών μηχανισμών, -8- καραμπίνες, αυτοσχέδια φυσίγγια, χιλιάδες κυνηγετικά φυσίγγια, πλήθος υλικού γομώσεως φυσιγγίων, κροτίδες, υπολογιστής και εκτυπωτής, φυλλάδια – φέιγ βολάν, -18- συσκευές κινητού τηλεφώνου, εντός βαλίτσας, περούκα και ενδύματα, που χρησιμοποιήθηκαν κατά την τέλεση βομβιστικής επίθεσης. Σε βάρος του σχηματίστηκε δικογραφία για απόπειρα εμπρησμού, έκρηξη από την οποία προέκυψε κίνδυνος για άνθρωπο κατ’ εξακολούθηση, κατασκευή και κατοχή μεγάλης ποσότητας εκρηκτικών και εμπρηστικών υλών, βομβών και μηχανισμών κατ’ εξακολούθηση, φθορά ξένης ιδιοκτησίας, βία κατά υπαλλήλων και δικαστικών προσώπων, διέγερση σε διάπραξη εγκλημάτων, βιαιοπραγίες ή διχόνοια δημόσια μέσω διαδικτύου, καθώς και για παράβαση της νομοθεσίας για τις φωτοβολίδες, τα πυροτεχνήματα και τα όπλα. Ο συλληφθείς οδηγείται στην αρμόδια εισαγγελική Αρχή.   ",False
newsbomb.gr,https://www.kathimerini.gr/society/562538848/koyfonisia-apagoreythikan-ta-thalassia-spor/,,Κουφονήσια: Απαγορεύθηκαν τα θαλάσσια σπορ,2023-07-26T11:09:36+03:00,Λίνα Γιάνναρου,"Απαγορεύθηκε η χρήση θαλασσίων μέσων αναψυχής, μηχανοκίνητων και μη, προληπτικά, για αποφυγή ατυχημάτων Οσοι είχαν την ιδέα να ταξιδέψουν στα Κουφονήσια για να κάνουν θαλάσσιο σκι, kite surf (ή σκέτο σερφ), θαλάσσιο αλεξίπτωτο, θαλάσσιο δαχτυλίδι, θαλάσσιο έλκηθρο, κανό, sup, θαλάσσιο ποδήλατο ή να καβαλήσουν jet ski, να κάνουν jetpack – jetovator – flyboard (το εξάρτημα του jet ski που σε ανυψώνει στον αέρα με την πίεση του νερού), ή πόσο μάλλον hovercraft, θα πρέπει να το ξανασκεφθούν. Ο λιμενάρχης Νάξου, αντιπλοίαρχος Αλέξιος Αποστολόπουλος απαγόρευσε τη χρήση θαλασσίων μέσων αναψυχής, μηχανοκίνητων και μη, στην ευρύτερη περιοχή Ανω και Κάτω Κουφονησίου. Σύμφωνα με τη σχετική απόφαση, οι λόγοι αφορούν την ιδιομορφία των δύο νησιών και τη μικρή ακτογραμμή, που υφίσταται αυξημένη κίνηση από επιβατηγά σκάφη και πλοία που δραστηριοποιούνται στο νησί, αλλά και σκάφη αναψυχής. «Σε περίπτωση χρήσης θαλασσίων μέσων αναψυχής αυξάνεται ο κίνδυνος ατυχήματος, δεδομένου ότι στα εν λόγω μέσα επιτρέπεται η κυκλοφορία σε μεγάλη κατά πλείστον απόσταση από την ακτογραμμή σύμφωνα με τον Γενικό Κανονισμό Λιμένα αριθ. 20 (ΦΕΚ 6543 Β΄/21-12-2022). Χαρακτηριστικό παράδειγμα η χρήση κανό – καγιάκ, όπου σύμφωνα με το άρθρο 14 του ΓΚΛ αριθ. 20 (ΦΕΚ 6543 Β΄/22) επιτρέπεται να κυκλοφορεί έως πεντακόσια μέτρα από την ακτογραμμή». Ταυτόχρονα, η χρήση θαλασσίων μέσων αναψυχής στα Κουφονήσια προσκρούει στις διατάξεις «Περί προστασίας των Αρχαιοτήτων και εν γένει της Πολιτιστικής Κληρονομιάς της Χώρας», καθώς η νησίδα του Κάτω Κουφονησίου έχει καθοριστεί ως Ζώνη Α, απολύτου προστασίας σε όλη της την έκταση. Η απόφαση του λιμενάρχη εναρμονίζεται με παλαιότερες αποφάσεις του Συμβουλίου Δημοτικής Κοινότητας Κουφονησίου, σύμφωνα με τις οποίες οι παραλίες του νησιού δεν θα είναι οργανωμένες και δεν θα παραχωρούνται χώροι επί αυτών προς εκμετάλλευση, είτε πρόκειται για ενοικίαση ομπρελών και καθισμάτων είτε για εκμίσθωση θαλασσίων μέσων αναψυχής. Ο στόχος ήταν και παραμένει να παραμείνουν αναλλοίωτα ο χαρακτήρας και η φυσιογνωμία του νησιού. Οπως είπε ο ίδιος ο κ. Αποστολόπουλος στην «Κ», η απόφαση για απαγόρευση των θαλασσίων μέσων αναψυχής δεν εκπορεύθηκε από κάποιο συγκεκριμένο περιστατικό.«Δεν έχει υπάρξει κάποιο ατύχημα. Είμαστε απλώς προνοητικοί», είπε. «Δεν θέλουμε να υπάρξουν προβλήματα». Λίγο καιρό νωρίτερα, ο ίδιος είχε ανακοινώσει την απαγόρευση (έως τις 30/9) της αλιευτικής δραστηριότητας, αλλά και την αγκυροβολία και παραμονή μηχανοκίνητων θαλασσίων μέσων αναψυχής και κάθε είδους σκάφους στις πολυσύχναστες παραλίες της Νάξου με στόχο την προστασία τόσο των λουομένων όσο και των προστατευόμενων ειδών θαλασσίου οικοσυστήματος. Η απόφαση αφορά τις παραλίες: Αγιος Γεώργιος, Αγιος Προκόπιος, Αγία Αννα, Μάραγκας, Πλάκα, Ορκός, Μ. Βίγλα, Βίγλα, Καστράκι κ.ά. ",False
newsbomb.gr,https://www.kathimerini.gr/society/562539502/fotia-sti-rodo-ti-katethesan-stin-eisaggelia-oi-epikefalis-pyrosvestikis-kai-dasarcheioy/,,Φωτιά στη Ρόδο: Τι κατέθεσαν στην εισαγγελία οι επικεφαλής Πυροσβεστικής και Δασαρχείου,2023-07-26T11:04:50+03:00,Newsroom,"Εξηγήσεις για την μεγάλη πυρκαγιά που καίει από τις 18 Ιουλίου τη Ρόδο, κλήθηκαν χθες να δώσουν στην Αντεισαγγελέα Εφετών Δωδεκανήσου, ο διοικητής της Πυροσβεστικής Υπηρεσίας, Νικήτας Βενιός και η προϊσταμένη της Διεύθυνσης Δασών Δωδεκανήσου , Κατερίνα Μπαλατσούκα. Σύμφωνα με όσα έγιναν γνωστά η Αντεισαγγελέας Εφετών ζήτησε στοιχεία για το πώς ξεκίνησε η πυρκαγιά, τι ενέργειες έχουν γίνει έως τώρα, για την κατάσταση που επικρατεί, αλλά και γιατί εξακολουθεί να καίει για εννέα ημέρες. Για περίπου δύο ώρες οι προϊστάμενοι των δύο υπηρεσιών συνομιλούσαν με την κυρία εισαγγελέα δίνοντας απαντήσεις στα ερωτήματα που τέθηκαν, όπως για παράδειγμα για το γεγονός ότι η φωτιά εκδηλώθηκε σε πυκνό δάσος όπου υπήρχαν πολλά και ξερά φύλλα στο υπόστρωμα του με αποτέλεσμα γρήγορα να πάρει τεράστιες διαστάσεις. Επίσης δόθηκαν πληροφορίες για τις ενέργειες που έγιναν για την κατάσβεση της όλες αυτές τις ημέρες, τις δυσκολίες που αντιμετωπίστηκαν και τις αντίξοες συνθήκες λόγω ανέμων, μορφολογίας κ.α. Βάσει των ίδιων πληροφοριών, έγινε αναφορά αναλυτικά στα μέσα που χρησιμοποιήθηκαν από την πρώτη μέρα στην προσπάθεια κατάσβεση της πυρκαγιάς, αλλά και στο θέμα των αντιπυρικών ζωνών. Αν δηλαδή υπήρχαν αντιπυρικές ζώνες, αν είχαν τηρηθεί τα προβλεπόμενα μέτρα δασοπροστασίας κ.α. Πάντως αυτό που επισημάνθηκε μεταξύ άλλων – σύμφωνα με πληροφορίες- από πλευράς δασικής υπηρεσίας είναι το γεγονός ότι το προηγούμενο διάστημα είχαν γίνει οι διανοίξεις αντιπυρικών ζωνών σε περιοχές του νησιού, ενώ ανάλογες ενέργειες έγιναν και κατά τη διάρκεια της πυρκαγιάς. Αξίζει να σημειωθεί πως και από την προϊσταμένη της Εισαγγελίας Πρωτοδικών Ρόδου έχει παραγγελθεί η διενέργεια επείγουσας προκαταρκτικής εξέτασης αναφορικά με τα αίτια που προκάλεσαν την μεγάλη αυτή πυρκαγιά στο νησί μας αλλά και τα αίτια που την κάνουν να καίει για τόσες ημέρες στο νησί. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562539496/fotia-se-dasiki-ektasi-stin-kymi-eyvoias/,,Υπό μερικό έλεγχο η φωτιά στην Κύμη Ευβοίας,2023-07-26T11:03:19+03:00,Newsroom,"Επί τόπου επιχειρούν 22 πυροσβέστες με δέκα οχήματα ενώ έχουν κινητοποιηθεί και τέσσερα αεροσκάφη. Υπό μερικό έλεγχο τέθηκε η πυρκαγιά που ξέσπασε νωρίτερα στην Κύμη Ευβοίας.  Συγκεκριμένα η φωτιά εκδηλώθηκε σε αγροτοδασική έκταση στο χωριό Βίταλα.  Επί τόπου επιχειρούν 10 πυροσβέστες με 5 οχήματα και τρία αεροσκάφη. #Πυρκαγιά σε αγροτοδασική έκταση στα Βίταλα Ευβοίας. Κινητοποιήθηκαν επίγειες και εναέριες δυνάμεις. — Πυροσβεστικό Σώμα (@pyrosvestiki) July 26, 2023 Σύμφωνα με όσα δήλωσε στο evima.gr ο πρόεδρος της κοινότητας Βιτάλου Γιάννης Γέραλης η φωτιά ξεκίνησε από καλώδιο της ΔΕΗ που ακουμπούσε πάνω σε κυπαρίσσι.  ",False
newsbomb.gr,https://www.kathimerini.gr/society/562539481/diploma-odigisis-anavallontai-oi-exetaseis-simera-stin-attiki-logo-kaysona/,,Δίπλωμα οδήγησης: Αναβάλλονται οι εξετάσεις σήμερα στην Αττική λόγω καύσωνα,2023-07-26T10:42:33+03:00,Newsroom,"Οι υποψήφιοι, που είχαν προγραμματισθεί να εξεταστούν σήμερα Τετάρτη 26 Ιουλίου, μπορούν να επαναπρογραμματίσουν την εξέταση τους τις επόμενες ημέρες, ανάλογα με τις δυνατότητες των υπηρεσιών. Αναβάλλονται σήμερα Τετάρτη οι εξετάσεις υποψήφιων οδηγών σε όλες τις Περιφερειακές Ενότητες της Αττικής λόγω υψηλών θερμοκρασιών.  Η αναβολή των δοκιμασιών «προσόντων και συμπεριφοράς υποψηφίων» οδηγών οχημάτων (αυτοκινήτων Ι.Χ και δικύκλων) και οδηγών για όλες τις κατηγορίες, σε όλες τις περιφερειακές ενότητες της Περιφέρειας Αττικής, σήμερα Τετάρτη 26 Ιουλίου 2023, λόγω αυξημένων θερμοκρασιών αποφασίστηκε από τη Γενική Διεύθυνση Μεταφορών και Επικοινωνιών της Περιφέρειας Αττικής. Όπως επισημαίνεται στη σχετική απόφαση την οποία υπογράφει ο Αρμόδιος Εντεταλμένος Περιφερειακός Σύμβουλος Σπ. Ευσταθόπουλος, «οι υποψήφιοι, που είχαν προγραμματισθεί να εξεταστούν σήμερα Τετάρτη 26 Ιουλίου, μπορούν να επαναπρογραμματίσουν την εξέταση τους τις επόμενες ημέρες, ανάλογα με τις δυνατότητες των υπηρεσιών». ",False
newsbomb.gr,https://www.kathimerini.gr/society/562538662/ptosi-canadair-stin-karysto-i-teleytaia-moiraia-ripsi-neroy/,,Πτώση Canadair στην Κάρυστο: Η τελευταία μοιραία ρίψη νερού,2023-07-26T07:02:25+03:00,Γιάννης Σουλιώτης,"Το Canadair θα ολοκλήρωνε την αποστολή του, αφού το μέτωπο στην Κάρυστο είχε ελεγχθεί ΚΑΡΥΣΤΟΣ – ΑΠΟΣΤΟΛΗ. Στις 12 το μεσημέρι και ενώ στην περιοχή της Καρύστου επικρατούσαν συνθήκες άπνοιας, έξι ελικόπτερα και δύο αεροσκάφη Canadair πήραν εντολή να επιχειρήσουν στο μέτωπο του Πλατανιστού προκειμένου η πυρκαγιά που μαινόταν επί τρεις ημέρες να τεθεί υπό πλήρη έλεγχο. Δέκα λεπτά πριν από τις 3 το μεσημέρι, το ένα από τα δύο αεροσκάφη CL-215, τα οποία πραγματοποιούσαν ρίψεις νερού μέσα στη χαράδρα που ξεκινάει από το ορεινό χωριό Πλατανιστός και καταλήγει στον παραθαλάσσιο οικισμό Ποτάμι, κατέπεσε παρασέρνοντας στον θάνατο τους δύο κυβερνήτες του. Αυτός ήταν ο τραγικός επίλογος της επιχείρησης κατάσβεσης της πυρκαγιάς που εκδηλώθηκε το μεσημέρι της Κυριακής, κατέκαψε πολλές χιλιάδες στρέμματα γης και στοίχισε τη ζωή σε δύο νεαρούς πιλότους της Πολεμικής Αεροπορίας, τον 34χρονο σμηναγό Χρήστο Μουλά και τον 27χρονο ανθυποσμηναγό Περικλή Στεφανίδη.  «Και η περιοχή μας καταστράφηκε και δύο νέα παιδιά χάθηκαν», σχολίασε ένας από τους κατοίκους του Πλατανιστού με το βλέμμα καρφωμένο στα συντρίμμια του αεροσκάφους. Αν και τη νύχτα της Δευτέρας οι φλόγες περικύκλωσαν τον Πλατανιστό, με τη Γενική Γραμματεία Πολιτικής Προστασίας να ζητάει μέσω του «112» την εκκένωση του χωριού, τις πρώτες πρωινές ώρες η εικόνα στο μέτωπο ήταν αισθητά βελτιωμένη. Υπήρχαν μόνο ένα ενεργό μέτωπο στην κορυφογραμμή του όρους Οχη και διάσπαρτες εστίες στη χαράδρα που οδηγεί από την κορυφή του βουνού έως την παραλία Ποτάμι. Τα ελικόπτερα πήραν εντολή να πραγματοποιούν ρίψεις νερού στην κορυφογραμμή και τα δύο παλαιού τύπου Canadair 215 στις εστίες μέσα στη χαράδρα. Πραγματοποιούσαν υδροληψία στη θάλασσα του Κάβο Ντόρο, ακολουθούσαν μια κυκλική πορεία πάνω από την κορυφογραμμή και πάνω από το χωριό Πλατανιστός έκαναν μια «βύθιση» στη χαράδρα προκειμένου οι βολές τους να είναι όσο το δυνατόν πιο εύστοχες. Δέκα λεπτά πριν από τις 3 το μεσημέρι, στην τελευταία κατά πληροφορίες ρίψη νερού, μιας και το μέτωπο είχε πλήρως ελεγχθεί, το πλήρωμα του ενός από τα δύο Canadair έκανε χαμηλή πτήση μέσα στη χαράδρα προκειμένου να εξασφαλίσει την κατά το δυνατόν πιο εύστοχη ρίψη νερού. Κατά τη διάρκεια του χειρισμού ο δεξιός πλωτήρας του αεροσκάφους ακούμπησε σε ένα δέντρο και αποκολλήθηκε. Τα στελέχη της Πυροσβεστικής εκτιμούν ότι αυτό προκάλεσε βλάβη στο πηδάλιο. Το αεροσκάφος παρουσίασε απώλεια στήριξης και εννέα δευτερόλεπτα αργότερα συνετρίβη στο έδαφος και τυλίχτηκε στις φλόγες. Η εικόνα από τα συντρίμμια και η πυρκαγιά που ξέσπασε δεν άφηνε εξαρχής πολλά περιθώρια αισιοδοξίας για τη ζωή των δύο πιλότων. Παρ’ όλα αυτά, ένα ελικόπτερο Εrickson πήρε εντολή να πραγματοποιεί συνεχείς ρίψεις νερού προκειμένου να σβήσει η φωτιά που είχε ξεσπάσει, ούτως ώστε να μπορέσουν να πλησιάσουν τα σωστικά συνεργεία. Πράγματι, λίγη ώρα αργότερα οι φλόγες περιορίστηκαν και στο σημείο μεταφέρθηκε με ελικόπτερο κλιμάκιο ανδρών της Πολεμικής Αεροπορίας. Μαζί με τους πυροσβέστες ανέσυραν περίπου 3 ώρες αργότερα απανθρακωμένους τους δύο πιλότους, οι σοροί των οποίων παρελήφθησαν τελικά από δύο ασθενοφόρα του ΕΚΑΒ. Την έρευνα για τα ακριβή αίτια του δυστυχήματος θα πραγματοποιήσει η Πολεμική Αεροπορία από κοινού με την Επιτροπή Διερεύνησης Αεροπορικών Δυστυχημάτων, που ορισμένες πληροφορίες ανέφεραν ότι πρόκειται να βρεθεί σήμερα στο σημείο της συντριβής. Εν τω μεταξύ, τις απογευματινές ώρες χθες, απανθρακωμένος βρέθηκε στην τοποθεσία «Ομαλή» κοντά στην κορυφή του βουνού και ο 38χρονος κτηνοτρόφος του οποίου τα ίχνη αγνοούνταν από το μεσημέρι της Κυριακής. Τη σορό του φέρεται να εντόπισε στενό συγγενικό του πρόσωπο ειδοποιώντας Αστυνομία και Πυροσβεστική. Χθες το βράδυ, κλιμάκιο της ΕΛ.ΑΣ. και της ΕΜΑΚ μετέβη συνοδεία δασοφύλακα στο σημείο που υπέδειξε ο συγγενής του αγνοουμένου. Η σορός ήταν μερικώς απανθρακωμένη και επρόκειτο για τυπικούς κυρίως λόγους να ακολουθηθεί η προβλεπόμενη διαδικασία ταυτοποίησης. Πηγές από την Πυροσβεστική και την Αστυνομία ανέφεραν ότι ο θάνατος του 38χρονου κτηνοτρόφου πιθανόν να επήλθε πριν η σορός του απανθρακωθεί συνεπεία είτε πτώσης είτε παθολογικής αιτίας λόγω και των ακραίων θερμοκρασιών που επικρατούσαν στην περιοχή το μεσημέρι της Κυριακής. Κάτι πάντως που μένει να αποσαφηνιστεί από την έρευνα του ιατροδικαστή.  Η πυρκαγιά αργά χθες το βράδυ στην περιοχή του Πλατανιστού ήταν πλήρως οριοθετημένη. ",False
newsbomb.gr,https://www.kathimerini.gr/society/562538668/kaysonas-simera-i-pio-zesti-imera-peftei-i-thermokrasia-apo-tin-pempti/,,Καύσωνας: Σήμερα η πιο ζεστή ημέρα – Πέφτει η θερμοκρασία από την Πέμπτη,2023-07-26T06:59:22+03:00,Newsroom,"Η θερμότερη, αλλά και τελευταία ημέρα, του τρίτου κύματος καύσωνα είναι η σημερινή, με τη θερμοκρασία να εκτιμάται ότι μπορεί να φτάσει έως και τους 45 – 46 βαθμούς σε ορισμένες περιοχές της χώρας. «Ανάσα» αναμένεται από αύριο, με αισθητή πτώση της θερμοκρασίας.  Συγκεκριμένα, σύμφωνα με την ΕΜΥ:  Γενικά αίθριος καιρός, όμως από το μεσημέρι στη βορειοδυτική χώρα και πιο συγκεκριμένα στο βόρειο Ιόνιο, την Ήπειρο και τη δυτική Μακεδονία η καιρική κατάσταση θα αλλάξει, με πρόσκαιρες καταιγίδες και κυρίως με πολύ ενισχυμένους δυτικούς βορειοδυτικούς ανέμους. Τα έντονα αυτά φαινόμενα θα επηρεάσουν από το απόγευμα την κεντρική Μακεδονία, τη Θεσσαλία και τις Σποράδες και βαθμιαία το βόρειο Αιγαίο. Οι άνεμοι θα πνέουν νότιοι νοτιοδυτικοί 3 με 5 μποφόρ, γρήγορα όμως στα δυτικά και βαθμιαία στην υπόλοιπη χώρα θα στραφούν σε δυτικούς βορειοδυτικούς 4 με 6 και πρόσκαιρα τοπικά 7 μποφόρ. Η θερμοκρασία σε πολλές περιοχές της ανατολικής χώρας θα σημειώσει άνοδο κατά 1 με 2 βαθμούς. Οι μέγιστες τιμές θα φτάσουν στη Θεσσαλία, την ανατολική Στερεά και την ανατολική Πελοπόννησο τους 43 με 45 βαθμούς και τοπικά στο εσωτερικό της ανατολικής Στερεάς και της ανατολικής Πελοποννήσου τους 46 βαθμούς Κελσίου. Στη Θράκη, την κεντρική και ανατολική Μακεδονία, τη δυτική Πελοπόννησο και τα νησιά του ανατολικού Αιγαίου θα φτάσουν τους 40 με 42 βαθμούς, στην Κρήτη, τις Κυκλάδες, τις Σποράδες και τα Δωδεκάνησα τους 39 με 41 βαθμούς και στα νησιά του Ιονίου, την Ήπειρο, τη δυτική Στερεά και τη δυτική Μακεδονία τους 38 με 39 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Γενικά αίθριος. Από το μεσημέρι θα αναπτυχθούν νεφώσεις και στη δυτική και την κεντρική Μακεδονία θα εκδηλωθούν πρόσκαιρες καταιγίδες που θα συνοδεύονται από ενισχυμένους ανέμους. Ανεμοι: Νοτίων διευθύνσεων 3 με 5 μποφόρ, βαθμιαία στη δυτική και κεντρική Μακεδονία θα στραφούν σε δυτικούς βορειοδυτικούς και θα φτάσουν τα 5 με 6 και πρόσκαιρα τοπικά 7 μποφόρ. Θερμοκρασία: Από 22 έως 39 και στην κεντρική και ανατολική Μακεδονία και τη Θράκη έως 42 βαθμούς Κελσίου. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Βαθμιαία θα αναπτυχθούν τοπικές νεφώσεις και στο βόρειο Ιόνιο και την Ήπειρο θα εκδηλωθούν πρόσκαιρες καταιγίδες που θα συνοδεύονται από ενισχυμένους ανέμους. Ανεμοι: Νότιοι νοτιοδυτικοί 3 με 5 μποφόρ, γρήγορα θα στραφούν σε δυτικούς βορειοδυτικούς 5 με 6 μποφόρ. Θερμοκρασία: Από 24 έως 38 με 39 και στη δυτική Πελοπόννησο έως 42 βαθμούς Κελσίου. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Τις απογευματινές ώρες θα αναπτυχθούν τοπικές νεφώσεις και στη Θεσσαλία και τις Σποράδες θα εκδηλωθούν πρόσκαιρες καταιγίδες που θα συνοδεύονται από ενισχυμένους ανέμους. Ανεμοι: Μεταβλητοί 3 με 4 μποφόρ, βαθμιαία θα στραφούν σε δυτικών διευθύνσεων και θα ενισχυθούν σε 5 με 6 και πρόσκαιρα τοπικά 7 μποφόρ. Θερμοκρασία: Από 24 έως 43 με 45 και κατά τόπους στο εσωτερικό της ανατολικής Στερεάς και της ανατολικής Πελοποννήσου έως 46 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Γενικά αίθριος. Ανεμοι: Από δυτικές διευθύνσεις 4 με 5 και βαθμιαία έως 6 μποφόρ. Θερμοκρασία: Από 26 έως 39 με 41 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Γενικά αίθριος. Το βράδυ στα νησιά του ανατολικού Αιγαίου θα αναπτυχθούν νεφώσεις. Ανεμοι: Στα νησιά του ανατολικού Αιγαίου νοτίων διευθύνσεων 3 με 5 μποφόρ και από το βράδυ δυτικών διευθύνσεων έως 6 μποφόρ. Στα Δωδεκάνησα από δυτικές διευθύνσεις 4 με 5 μποφόρ. Θερμοκρασία: Από 26 έως 40 με 42 βαθμούς Κελσίου. ΕΥΒΟΙΑ Καιρός: Γενικά αίθριος, με πρόσκαιρες νεφώσεις τις απογευματινές ώρες. Ανεμοι: Νοτίων διευθύνσεων 3 με 5 μποφόρ, βαθμιαία δυτικών διευθύνσεων έως 5 με 6 μποφόρ. Θερμοκρασία: Από 25 έως 43 με 44 βαθμούς Κελσίου. ΑΤΤΙΚΗ Καιρός: Γενικά αίθριος, με πρόσκαιρες νεφώσεις τις απογευματινές ώρες. Ανεμοι: Νότιοι νοτιοδυτικοί 3 με 4 μποφόρ, βαθμιαία θα στραφούν σε δυτικούς βορειοδυτικούς έως 5 με 6 μποφόρ. Θερμοκρασία: Από 26 έως 43 με 44 βαθμούς Κελσίου. Στα παραθαλάσσια η μέγιστη θα είναι 2 με 3 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος. Τις απογευματινές ώρες θα αναπτυχθούν νεφώσεις και θα εκδηλωθούν πρόσκαιρες καταιγίδες που θα συνοδεύονται από ενισχυμένους ανέμους. Ανεμοι: Νοτίων διευθύνσεων 3 με 4 μποφόρ, βαθμιαία θα στραφούν σε δυτικούς βορειοδυτικούς και θα φτάσουν τα 5 με 6 μποφόρ. Θερμοκρασία: Από 24 έως 39 με 40 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΠΕΜΠΤΗ 27-07-2023 Στην ανατολική Μακεδονία, τη Θράκη και το βορειοανατολικό Αιγαίο λίγες νεφώσεις παροδικά αυξημένες με σποραδικές καταιγίδες συνοδευόμενες από πολύ ισχυρούς ανέμους (μπουρίνια). Στην υπόλοιπη χώρα γενικά αίθριος καιρός με πρόσκαιρες νεφώσεις στα ηπειρωτικά τις μεσημβρινές και απογευματινές ώρες, οπότε στα ορεινά είναι πιθανόν να σημειωθούν τοπικοί όμβροι. Οι άνεμοι θα πνέουν βόρειοι βορειοδυτικοί 4 με 6 και στα πελάγη πρόσκαιρα έως 7 μποφόρ. Η θερμοκρασία θα σημειώσει αισθητή πτώση σχεδόν σε όλη τη χώρα (κατά 6 ως 8 βαθμούς). Οι μέγιστες θα φτάσουν στα βόρεια τους 32 με 33, στα ηπειρωτικά και την Κρήτη τους 35 με 37 και στις υπόλοιπες περιοχές τους 33 με 35 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΠΑΡΑΣΚΕΥΗ 28-07-2023 Γενικά αίθριος καιρός. Οι άνεμοι θα πνέουν στο Ιόνιο βορειοδυτικοί 3 με 5 και στο Αιγαίο βόρειοι 4 με 6 και τοπικά στα νοτιοανατολικά 7 μποφόρ. Η θερμοκρασία θα σημειώσει μικρή περαιτέρω πτώση. ΠΡΟΓΝΩΣΗ ΓΙΑ ΤΟ ΣΑΒΒΑΤΟ 29-07-2023 ΚΑΙ ΤΗΝ ΚΥΡΙΑΚΗ 30-07-2023 Γενικά αίθριος καιρός. Πρόσκαιρες νεφώσεις τις μεσημβρινές και απογευματινές ώρες στα βόρεια ηπειρωτικά, όπου είναι πιθανό να σημειωθούν τοπικοί όμβροι. Οι άνεμοι θα πνέουν από βόρειες διευθύνσεις, στα δυτικά και βόρεια 3 με 5 και στις υπόλοιπες περιοχές 5 με 7 μποφόρ. Η θερμοκρασία θα σημειώσει μικρή άνοδο.   ",False
newsbomb.gr,https://www.kathimerini.gr/society/562538653/pyrkagies-machi-gia-akomi-mia-imera-se-rodo-kai-kerkyra/,,Πυρκαγιές: Μάχη για ακόμη μια ημέρα σε Ρόδο και Κέρκυρα,2023-07-26T06:48:26+03:00,Newsroom,"Συνεχίζεται για ακόμη μια ήμερα η μάχη με τις φλόγες σε Ρόδο και Κέρκυρα, με την πυρκαγιά στο νησί των Δωδεκανήσων να μαίνεται για ένατο συνεχόμενο 24ωρο. Οι πυροσβεστικές δυνάμεις επιχειρούν αδιάκοπα, στη σκία και της τραγωδίας που σημειώθηκε στην Κάρυστο με την πτώση του Canadair που είχε ως συνέπεια και τον θάνατο των δύο χειριστών του, του 34χρονου Σμηναγού (Ι) Χρήστου Μουλά και του 27χρονου συγκυβερνήτη Ανθυποσμηναγού (Ι) Περικλή Στεφανίδη. Στη Ρόδο η προσπάθεια κατάσβεσης γίνεται σε ιδιαίτερα δύσκολες καιρικές συνθήκες, με το έργο των δυνάμεων πυρόσβεσης να εστιάζεται στην περιοχή των χωριών της Μαλώνας, του Βατίου και την περιοχή του Γενναδίου, ενώ οι αναζωπυρώσεις είναι συνεχείς.  Αργά χθες το βράδυ, η φωτιά πέρασε από το Γεννάδι με κατεύθυνση προς τα χωριά Λαχανιά και Μεσσαναγρό, γεγονός το οποίο έθεσε σε συναγερμό όλες τις δυνάμεις και τους εθελοντές που βρίσκονταν στην περιοχή. Ωστόσο δεν απειλήθηκαν οικισμοί και δεν χρειάστηκε να σταλεί μήνυμα από το 112. Από νωρίς το πρωί ξεκίνησαν οι ρίψεις νερού από τα πυροσβεστικά αεροπλάνα.  Διαδραστικό γράφημα της «Κ» αποτυπώνει την πορεία των πυρκαγιών που βρίσκονται σε εξέλιξη όλες τις τελευταίες ημέρες. Όπως φαίνεται, στις 20 Ιουλίου το επίκεντρο της φωτιάς, που ξεκίνησε στις 18 Ιουλίου, βρισκόταν κοντά στα χωριά Εμπωνας και Απόλλωνα, έχοντας ήδη κάψει 16.310 στρέμματα. Στις 21 και 22 Ιουλίου, το πύρινο μέτωπο εξαπλώθηκε ταχύτατα προς το νότο, πλησιάζοντας τον οικισμό Λάερμα, ενώ έχουν καεί 27.123 στρέμματα. Η πλέον καταστροφική ημέρα ήταν η Κυριακή καθώς η πυρκαγιά ξέφυγε από κάθε έλεγχο και έφθασε στην ακτή, ενώ χιλιάδες άνθρωποι αναγκάστηκαν να εκκενώσουν την περιοχή.    Οσον αφορά την Κέρκυρα, υπήρξαν πολλαπλές αναζωπυρώσεις με τα μέτωπα της φωτιάς να εντοπίζονται στο βορειοανατολικό κομμάτι του νησιού.  Μαζί με τις επίγειες δυνάμεις συνδράμουν και τα εναέρια μέσα και συγκεκριμένα έως τώρα δύο αεροσκάφη και δύο ελικόπτερα.  Χθες κατά τη διάρκεια της ημέρας λόγω της αλλαγής κατεύθυνσης του ανέμου, δημιουργήθηκαν αρκετές αναζωπυρώσεις καθοδηγώντας το μέτωπο προς το βόρειο κομμάτι του νησιού.  Για τον λόγο αυτό εκδόθηκαν μηνύματα από το 112, ζητώντας από τους κατοίκους των περιοχών Λούτσες, Ημερολιά, Σύκι καθώς και Απραός και Καλαμάκι να εκκενώσουν τους οικισμούς τους. Στην Κάρυστο η εικόνα της πυρκαγιάς είναι καλύτερη με τις δυνάμεις της Πυροσβεστικής να αντιμετωπίζουν διάσπαρτες εστίες. Αναφορικά με την πυρκαγιά στο Δερβενάκι Αχαΐας, σύμφωνα με την Πυροσβεστική, οι αναζωπυρώσεις που υπήρξαν μέσα στο βράδυ κυρίως στην περιοχή Νιάματα αντιμετωπίστηκαν από τις επίγειες δυνάμεις, ενώ από αέρος συνδράμει μέχρι στιγμής ένα ελικόπτερο.  Ακραίος είναι σήμερα ο κίνδυνος πυρκαγιάς – Κατάσταση Συναγερμού (κατηγορία κινδύνου 5) για τις εξής περιοχές: Περιφέρεια ΑττικήςΠεριφέρεια Στερεάς Ελλάδας (ΠΕ Βοιωτίας, ΠΕ Εύβοιας, ΠΕ Φθιώτιδας, ΠΕ Φωκίδας)Περιφέρεια Πελοποννήσου (ΠΕ Αργολίδας, ΠΕ Κορινθίας)Περιφέρεια Δυτικής Ελλάδος (ΠΕ Αχαΐας)Περιφέρεια Θεσσαλίας (ΠΕ Λάρισας, ΠΕ Μαγνησίας)Περιφέρεια Κεντρικής Μακεδονίας (ΠΕ Θεσσαλονίκης) Πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: Περιφέρεια ΚρήτηςΠεριφέρεια Πελοποννήσου (ΠΕ Αρκαδίας, ΠΕ Λακωνίας, ΠΕ Μεσσηνίας)Περιφέρεια Ιονίων ΝήσωνΠεριφέρεια Δυτικής Ελλάδος (ΠΕ Αιτωλοακαρνανίας, ΠΕ Ηλείας)Περιφέρεια Θεσσαλίας (ΠΕ Καρδίτσας, ΠΕ Τρικάλων)Περιφέρεια Κεντρικής Μακεδονίας (ΠΕ Πιερίας, ΠΕ Ημαθίας, ΠΕ Πέλλας, ΠΕ Κιλκίς, ΠΕ Σερρών, ΠΕ Χαλκιδικής, Άγιον Όρος). Αιτία των ακραία δυσμενών πυρομετεωρολογικών συνθηκών, σύμφωνα με το meteo.gr του Εθνικού Αστεροσκοπείου Αθηνών, αποτελούν οι πολύ θερμές και ξηρές συνθήκες σε συνδυασμό με την ενίσχυση των ανέμων, οι οποίοι θα πνέουν από Δ/ΝΔ διευθύνσεις με εντάσεις 6-7 bf (τοπικά 8 bf) πάνω από την ηπειρωτική Ελλάδα, και από Δ/ΒΔ διευθύνσεις με εντάσεις 5-6 bf (τοπικά 7 bf) πάνω από την Κρήτη και τη Ρόδο. Συνολικά, οι πυρομετεωρολογικές συνθήκες την Τετάρτη 26.07.2023 θα χαρακτηριστούν από τον ιδιαίτερα επικίνδυνο τύπο καιρού Hot – Dry – Windy. Iδιαίτερη προσοχή στις ζώνες επικινδυνότητας θα πρέπει να δοθεί σε περιοχές όπου οι δυτικοί άνεμοι θα “ευθυγραμμίζονται” με την τοπογραφία και τη δασική καύσιμη ύλη (π.χ., όταν ο άνεμος πνέει κάθετα στην πλαγιά ενός πυκνόφυτου ορεινού όγκου), μεγιστοποιώντας το δυναμικό εκδήλωσης ακραίας συμπεριφοράς φωτιάς. ",True
newsbomb.gr,https://www.kathimerini.gr/society/562538683/pyrkagia-stin-kerkyra-oi-neoi-arnithikan-na-fygoyn-kai-emeinan-piso-gia-na-sosoyn-to-chorio/,,Πυρκαγιά στην Κέρκυρα: Οι νέοι αρνήθηκαν να φύγουν και έμειναν πίσω για να σώσουν το χωριό,2023-07-26T06:39:00+03:00,Ιωάννα Φωτιάδη,"Δύσκολη και η χθεσινή ημέρα στην Κέρκυρα. Εκκενώθηκαν οι οικισμοί Ημερολιά, Σύκι και Λούτσες - Στο νοσοκομείο δύο πυροσβέστες «Αγωνιώ για τους κατοίκους από τις Λούτσες που αρνήθηκαν να εγκαταλείψουν τα σπίτια τους· τους έχουμε στείλει φίλους, γνωστούς, ακόμη και ψυχολόγο για να τους μεταπείσει, αλλά τίποτα». Είναι λίγο μετά τις 7 το απόγευμα της Τρίτης και ο δήμαρχος Βόρειας Κέρκυρας, Γιώργος Μαχειμάρης, βρίσκεται στην Ημερολιά και παρακολουθεί τις τελευταίες ρίψεις ελικοπτέρου προτού βασιλέψει ο ήλιος. «Οι κάτοικοι που αρνούνται να εκκενώσουν είναι νέοι και θέλουν να σώσουν τις περιουσίες τους, ωστόσο αυτό δεν μειώνει την ανησυχία μου», διευκρινίζει. «Αυτή τη στιγμή η κατάσταση στις Λούτσες είναι πολύ κρίσιμη». Στην Κέρκυρα οι αναζωπυρώσεις χθες ήταν πολλές στη βορειοανατολική πλευρά. Πριν από τις Λούτσες, μήνυμα από το «112» έλαβαν και οι κάτοικοι των οικισμών Ημερολιά και Σύκι προς το λιμάνι της Κασσιόπης. Στα μέτωπα επιχειρούσαν 62 πυροσβέστες με τρεις ομάδες πεζοπόρων τμημάτων και 21 οχήματα και από αέρος, περιοδικά, έξι αεροσκάφη και τέσσερα ελικόπτερα. Ο κόσμος από τις Λούτσες (περίπου 200 μόνιμοι κάτοικοι και 100 τουρίστες) μεταφέρθηκε προς την Αχαράβη. Εκεί διατίθενται χώροι φιλοξενίας, ενώ κάποιοι μεταφέρθηκαν βάσει των αναγκών τους στο γηροκομείο και στο νοσοκομείο. «Είναι συγκινητική η ανταπόκριση όλων», τονίζει ο δήμαρχος, «οι οικογένειες έχουν ανοίξει τα σπίτια τους, πολλές νοικοκυρές φέρνουν φαγητό, τα καταστήματα εξυπηρετούν δωρεάν, έχουμε μεγάλες προσφορές από τους αρτοποιούς Ιωαννίνων, την Εκκλησία των Καθολικών, την Αρχιεπισκοπή Αθηνών και τη Μητρόπολη Κέρκυρας». Οι εθελοντές δασοπυροσβέστες από περισσότερες από δεκαπέντε ομάδες είναι επίσης επί ποδός. «Σε όλα τα χωριά της περιοχής θα υπάρχουν περιπολίες το βράδυ, διότι είμαστε πεπεισμένοι ότι οι πυρκαγιές έχουν προκληθεί από εμπρησμούς», υπογραμμίζει ο ίδιος. Στο νησί των Φαιάκων οι εκκενώσεις άρχισαν μόλις εκδηλώθηκε η μεγάλη πυρκαγιά και συνεχίζονταν όλη την ημέρα χθες (Καλαμάκι, Απραός κ.α.). «Ωστόσο, σε κάποιες περιπτώσεις, λίγες ώρες αργότερα ο κόσμος επιστρέφει στις οικίες του, καθώς τα συγκεκριμένα μέτωπα τίθενται υπό έλεγχο». Ο δήμαρχος εκτιμά ότι έως χθες το απόγευμα οι τουρίστες που μετακινήθηκαν έφθαναν τους 1.100. Δύο πυροσβέστες έχουν μεταφερθεί στο νοσοκομείο Ιωαννίνων και Κέρκυρας, με αναπνευστικά προβλήματα ο ένας και κάταγμα ο δεύτερος. «Ο περιφερειακός διοικητής Πυροσβεστικών Υπηρεσιών Ιονίων Νήσων κ. Νίκος Κολοβός, που ενορχήστρωνε όλες τις επιχειρήσεις και βρισκόταν στην πρώτη γραμμή, μεταφέρθηκε με σοβαρά προβλήματα στο νοσοκομείο», αναφέρει ο δήμαρχος. «Από την πύρινη λαίλαπα σώσαμε πολλά οικόσιτα ζώα – κατσίκες, άλογα, γαϊδουράκια», σημειώνει μεταξύ άλλων ο κ. Μαχειμάρης. Στη διάρκεια του προηγούμενου 24ώρου εκδηλώθηκαν 53 δασικές πυρκαγιές, μεταξύ άλλων και στο Δερβενάκι Αχαΐας, όπου οι πολλαπλές αναζωπυρώσεις αντιμετωπίζονταν κατά τη διάρκεια της χθεσινής μέρας. Σύμφωνα με τον χάρτη πρόβλεψης κινδύνου πυρκαγιάς, σήμερα σε ακραίο κίνδυνο πυρκαγιάς (κατηγορία 5) βρίσκονται οι περιφέρειες Αττικής, Στερεάς Ελλάδας (Βοιωτία, Εύβοια, Φθιώτιδα, Φωκίδα), Πελοποννήσου (Αργολίδα, Κορινθία), Δυτικής Ελλάδος (Αχαΐα), Θεσσαλίας (Λάρισα, Μαγνησία), Κεντρικής Μακεδονίας (Θεσσαλονίκη). Η θερμοκρασία αναμένεται να φτάσει τους 43 με 45 βαθμούς Κελσίου στη Θεσσαλία, στην Ανατολική Στερεά και στην Πελοπόννησο, ενώ τοπικά στο εσωτερικό της Ανατολικής Στερεάς και της Ανατολικής Πελοποννήσου τους 46 βαθμούς. ",False
newsbomb.gr,https://www.kathimerini.gr/society/562533925/arthro-toy-eythymioy-kaxira-stin-k-alitheies-kai-mythoi-gia-ta-mi-kratika-aei/,,,,,"Το θέμα των μη κρατικών πανεπιστημίων απασχολεί την ελληνική κοινωνία εδώ και δεκαετίες και έλαβε ακόμη μεγαλύτερη ένταση με τις πρόσφατες εξαγγελίες για αλλαγές στο νομικό πλαίσιο σχετικά με τη λειτουργία τους. Εχοντας υπηρετήσει για πάνω από τρεις δεκαετίες σε ένα από τα πιο γνωστά μη κρατικά πανεπιστήμια της Αμερικής, το Πανεπιστήμιο Χάρβαρντ, που αναφέρεται συχνά ως παράδειγμα προς μίμηση, νομίζω ότι αξίζει να διευκρινιστούν μερικά πράγματα για το πώς λειτουργούν τέτοια ακαδημαϊκά ιδρύματα (το Πανεπιστήμιο ανήκει σε ιδιωτική εταιρεία με το ίδιο όνομα και λειτουργεί σύμφωνα με τους νόμους της Πολιτείας της Μασαχουσέτης περί µη κερδοσκοπικών επιχειρήσεων). Παρεμπιπτόντως, τα περισσότερα κορυφαία μη κρατικά πανεπιστήμια στην Αμερική έχουν παρόμοιο τρόπο λειτουργίας, με ελάχιστες διαφορές. Θα επιχειρήσω την περιγραφή της λειτουργίας του Πανεπιστημίου απαντώντας σε κάποια ερωτήματα. Είναι το Χάρβαρντ το ακριβότερο πανεπιστήμιο στην Αμερική; Σαφώς όχι. Δεν συμπεριλαμβάνεται καν στη λίστα των 20 ακριβότερων πανεπιστημίων, η οποία περιλαμβάνει γνωστά μεγάλα ιδρύματα, όπως το Κολούμπια (2ο στη λίστα), το Μπράουν (9ο), το Τζονς Χόπκινς (18ο), αλλά και πολλά μικρότερα κολέγια. Λειτουργεί το Πανεπιστήμιο Χάρβαρντ κυρίως από τα δίδακτρα που εισπράττει από φοιτητές; Σαφώς όχι. Στον ετήσιο προϋπολογισμό του τα δίδακτρα συμβάλλουν μόνο κατά 21%. Για σύγκριση, τα μεγαλύτερα έσοδα (ποσοστό 45%) προέρχονται από δωρεές ιδιωτών, κυρίως πρώην φοιτητών του, και από ερευνητικά προγράμματα και πατέντες (ποσοστό 24%). Πληρώνει πάντως πολύ ακριβά δίδακτρα ο μέσος φοιτητής του Χάρβαρντ (έστω και αν είναι λιγότερα από αυτά των πρώτων 20 πιο ακριβών πανεπιστημίων); Και πάλι όχι! Γιατί ο μέσος φοιτητής πληρώνει από τίποτε έως σχετικά λίγα δίδακτρα. Πώς είναι δυνατόν; Είναι, γιατί φοιτητές με εισόδημα γονέων έως και τριπλάσιο του κατώτατου μισθού της Μασαχουσέτης (που είναι από τους υψηλότερους της Αμερικής) παίρνουν πλήρη υποτροφία, δηλαδή δεν πληρώνουν απολύτως τίποτε. Σε αυτή την κατηγορία περιλαμβάνεται περίπου το 33% του συνολικού αριθμού των προπτυχιακών φοιτητών. Φοιτητές με εισόδημα γονέων από τριπλάσιο έως εξαπλάσιο του κατώτατου μισθού παίρνουν σταδιακά μειούμενη υποτροφία, δηλαδή πληρώνουν μόνο ένα μέρος των διδάκτρων (το 22% του συνόλου). Αρα, το 55% των προπτυχιακών φοιτητών πληρώνει από τίποτε έως ένα μικρό μέρος των διδάκτρων. Μόνο φοιτητές με εισόδημα γονέων πάνω από το εξαπλάσιο του κατώτατου μισθού πληρώνουν όλο το ποσό. Αλλά και γι᾽ αυτούς ακόμη υπάρχουν ευκαιρίες για οικονομική ενίσχυση, μέσω υποτροφιών για συμμετοχή σε έρευνα ή άλλες ακαδημαϊκές ασχολίες (π.χ. ως βοηθοί βιβλιοθηκάριοι ή για να κάνουν φροντιστήριο σε νεότερους φοιτητές κ.λπ.). Πώς και είναι τόσο γενναιόδωρο το Πανεπιστήμιο Χάρβαρντ; Στο κάτω κάτω, δεν είναι φιλανθρωπικό ίδρυμα! Το Χάρβαρντ ανήκει σε ιδιωτική εταιρεία και λειτουργεί σύμφωνα με τους νόμους της Πολιτείας της Μασαχουσέτης περί μη κερδοσκοπικών επιχειρήσεων. Οντως, δεν είναι φιλανθρωπικό ίδρυμα και μάλιστα επενδύει τα χρήματά του σε πολύ κερδοφόρες επενδύσεις. Χρησιμοποιεί, όμως, όπως το επιβάλλουν το καταστατικό του και οι νόμοι της Μασαχουσέτης που του επιτρέπουν να λειτουργεί ως μη κερδοσκοπικό ίδρυμα, τα κέρδη από τις επενδύσεις για να υποστηρίζει τους οικονομικά λιγότερο εύπορους φοιτητές αλλά και τη βασική έρευνα. Και είναι γενναιόδωρο το Πανεπιστήμιο Χάρβαρντ γιατί έχει συνειδητοποιήσει ότι οι ταλαντούχοι φοιτητές, και πολλές φορές τα πιο κοφτερά μυαλά με μεγάλη όρεξη για δουλειά και πρόοδο, δεν προέρχονται μόνο από τις οικονομικά εύρωστες οικογένειες, αλλά και από εκείνες με λιγότερες οικονομικές δυνατότητες, άρα είναι προς όφελός του να υποστηρίξει και να αγκαλιάσει και αυτούς τους φοιτητές. Γιατί όχι μόνο διαπρέπουν αυτοί οι φοιτητές όταν αποφοιτήσουν, αλλά είναι και από τους πιο ευγνώμονες για τις ευκαιρίες που τους δόθηκαν και το ανταποδίδουν κάνοντας σημαντικές δωρεές στο πανεπιστήμιο όταν «πιάσουν την καλή». Αυτός ο «ενάρετος κύκλος» (ένας οικονομικός και όχι ηθικός όρος) δουλεύει τελικά προς όφελος όλης της κοινωνίας. Και πώς καταφέρνει το Χάρβαρντ να βρίσκεται στην κορυφή των ακαδημαϊκών ιδρυμάτων παγκοσμίως; Η συνταγή είναι απλή: Αυστηρά κριτήρια αριστείας και συνεχής αξιολόγηση, τόσο για τους φοιτητές όσο και για τους καθηγητές. Οσον αφορά τους φοιτητές, εισάγεται περίπου το 4% από τις αιτήσεις που παίρνει το πανεπιστήμιο ετησίως (1.675 από περίπου 40.000 αιτήσεις) και πρέπει να διατηρούν μέσο όρο βαθμών 7 κάθε έτος, αλλιώς αρχίζει η διαδικασία επιτήρησης (για ένα εξάμηνο) και αν δεν βελτιωθούν, η διαδικασία αποβολής. Οι δε 750* μόνιμοι καθηγητές του πανεπιστημίου αξιολογούνται κάθε ακαδημαϊκή χρονιά σε έξι διαφορετικές κατηγορίες, με κυριότερες τη διδασκαλία και την έρευνα, και η αξιολόγηση έχει άμεσες μισθολογικές επιπτώσεις. Επιπλέον, η έρευνα και η διδασκαλία έχουν μεγάλη αλληλοεπικάλυψη: οι φοιτητές κάνουν τουλάχιστον ένα ερευνητικό πρότζεκτ κάθε εξάμηνο μετά το δεύτερο έτος και μεγαλύτερα σε βάθος πρότζεκτ τα καλοκαίρια, που θεωρούνται μέρος της εκπαίδευσης. Πολλές ερευνητικές επιτυχίες του πανεπιστημίου οφείλονται στη σκληρή δουλειά, στο ταλέντο και στην έμπνευση των προπτυχιακών φοιτητών μας. Αξίζουν τελικά τόσος κόπος, τόση προσπάθεια και τόση ένταση για την αριστεία; Χωρίς αμφιβολία, ναι. Είναι δύσκολο να περιγράψει κανείς τον ενθουσιασμό για μάθηση, πρόοδο και για μία ζωή γεμάτη εμπειρίες πέρα από τα μαθήματα, που είναι το κύριο χαρακτηριστικό των φοιτητών μας. Αλλά και τον βαθμό στον οποίο αυτός ο ενθουσιασμός (που είναι «κολλητικός») και οι επιτυχίες των φοιτητών γεμίζουν ικανοποίηση και υπερηφάνεια τους «μέντορές» τους, όπως αποκαλούνται οι διδάσκοντες. Το αποτέλεσμα μιλάει από μόνο του. * Δεν συμπεριλαμβάνονται οι περίπου 10.000 μη μόνιμοι καθηγητές στα διάφορα νοσοκομεία που συνεργάζονται με την Ιατρική Σχολή. O κ. Ευθύμιος Καξίρας είναι καθηγητής στην Εδρα John Hasbrouck Van Vleck, Καθαρής και Εφαρμοσμένης Φυσικής, καθηγητής Εφαρμοσμένων Μαθηματικών στο Πανεπιστήμιο Χάρβαρντ. ",False
newsbomb.gr,https://www.kathimerini.gr/society/562538614/nychta-agonias-se-rodo-kai-kerkyra-grammes-amynas-se-oikismoys/,,Νύχτα αγωνίας σε Ρόδο και Κέρκυρα – «Γραμμές άμυνας» σε οικισμούς,2023-07-25T23:13:11+03:00,Newsroom,"Μάχη με τις αναζωπυρώσεις δίνουν, για μία ακόμα νύχτα, οι δυνάμεις της Πυροσβεστικής σε Ρόδο και Κέρκυρα, καθώς τα μέτωπα της φωτιάς κινούνται απειλητικά προς οικισμούς Μάχη με τις αναζωπυρώσεις δίνουν, για μία ακόμα νύχτα, οι δυνάμεις της Πυροσβεστικής σε Ρόδο και Κέρκυρα, καθώς τα μέτωπα της φωτιάς κινούνται απειλητικά προς οικισμούς. Οι αρχές έστειλαν μηνύματα εκκένωσης, μέσω του συστήματος 112, στους κατοίκους εννέα περιοχών.  Στην Κάρυστο, οι επιχειρήσεις σημαδεύτηκαν από τον τραγικό θάνατο των δύο χειριστών πυροσβεστικού αεροπλάνου Canadair που συνετρίβη ενώ πραγματοποιούσε ρίψεις νερού σε δασική έκταση. Σύμφωνα με την Πυροσβεστική, συνολικά 53 δασικές πυρκαγιές εκδηλώθηκαν το τελευταίο 24ωρο, εκ των οποίων «οι περισσότερες αντιμετωπίστηκαν άμεσα, στο αρχικό τους στάδιο». Στη μάχη για την αντιμετώπιση των πυρκαγιών επιχειρούν στο πλευρό των ελληνικών δυνάμεων πυροσβέστες και υδροφόρα οχήματα από 10 χώρες ενώ τα μεσάνυχτα αναμένεται να περάσουν τα σύνορα και 38 πυροσβέστες με 14 οχήματα από τη Σερβία. Ιδιαίτερα κρίσιμη παραμένει η κατάσταση στο πύρινο μέτωπο της Ρόδου, καθώς οι αναζωπυρώσεις που εκδηλώθηκαν κυρίως στη νοτιοανατολική πλευρά του νησιού έλαβαν μεγαλύτερες διαστάσεις και εστάλησαν τρία μηνύματα από το 112 για εκκένωση των οικισμών Βάτι, Πλημμύρι, Λαχανιά και Γεννάδι. Σύμφωνα με τον εκπρόσωπο Τύπου της Πυροσβεστικής, Γιάννη Αρτοποιό στο μέτωπο της Ρόδου επιχειρούν αδιάκοπα 266 πυροσβέστες, 16 ομάδες πεζοπόρων τμημάτων, 55 υδροφόρα οχήματα, πλήθος εθελοντών, καθώς και όλοι οι φορείς της Πολιτικής Προστασίας. Κατά τη διάρκεια της ημέρας τις επιχειρήσεις συνέδραμαν από αέρος 9 αεροσκάφη και 4 ελικόπτερα. Σύμφωνα με πληροφορίες της πυροσβεστικής καίγονται κτίσματα στο Γεννάδι, ενώ πρόβλημα αντιμετωπίζει και το Βάτι όπου έχουν προκληθεί αναρίθμητες υλικές ζημιές.  Ο πρόεδρος της κοινότητας του χωριού Ασκληπιείο, Νικόλαος Κούγκρας, δήλωσε στην «Κ»: «Εχουμε εδώ και κάποιες ώρες «καντηλάκια» τα οποία σβήνουν κάτοικοι και εθελοντές. Είμαι 73 χρονών και τέτοιο πράγμα δεν έχω ξαναδεί». Σύμφωνα με εκτιμήσεις αναλυτών, οι καμένες εκτάσεις ανέρχονται σε περίπου 150.000 στρέμματα, κάτι που αντιστοιχεί στο 10% της συνολικής επιφάνειας του νησιού. Διαδραστικό γράφημα της «Κ» αποτυπώνει την πορεία των πυρκαγιών που βρίσκονται σε εξέλιξη όλες τις τελευταίες ημέρες. Όπως φαίνεται, στις 20 Ιουλίου το επίκεντρο της φωτιάς, που ξεκίνησε στις 18 Ιουλίου, βρισκόταν κοντά στα χωριά Εμπωνας και Απόλλωνα, έχοντας ήδη κάψει 16.310 στρέμματα. Στις 21 και 22 Ιουλίου, το πύρινο μέτωπο εξαπλώθηκε ταχύτατα προς το νότο, πλησιάζοντας τον οικισμό Λάερμα, ενώ έχουν καεί 27.123 στρέμματα. Η πλέον καταστροφική ημέρα ήταν η Κυριακή καθώς η πυρκαγιά ξέφυγε από κάθε έλεγχο και έφθασε στην ακτή, ενώ χιλιάδες άνθρωποι αναγκάστηκαν να εκκενώσουν την περιοχή.   Στην Κέρκυρα, πολλές αναζωπυρώσεις σημειώθηκαν στην ευρύτερη περιοχή της βορειοανατολικής πλευράς του νησιού. Οι φλόγες απείλησαν τους οικισμούς Λούτσες, Ημερολιά, Σύκι καθώς και Απράο και Καλαμάκι και γι’ αυτό το λόγο εκδόθηκαν τέσσερα μηνύματα από το 112 για απομάκρυνση των κατοίκων προς ασφαλή κατεύθυνση. Στο μέτωπο επιχειρούν 62 πυροσβέστες, 3 ομάδες πεζοπόρων τμημάτων, 21 υδροφόρα οχήματα. Νωρίτερα, από αέρος επιχειρούσαν περιοδικά 6 αεροσκάφη και 4 ελικόπτερα. Μιλώντας στην «Κ» το βράδυ της Τρίτης, ο Δήμαρχος Βόρειας Κέρκυρας, Γιώργος Μαχειμάρης, ανέφερε: «Εφιάλτης κι απόψε. Τα χωριά που φοβόμαστε να μην απειληθούν από τις φλόγες είναι ο Κρινιάς, ο Άγιος Μαρτίνος και εκ νέου τα Παλιά Περίθεια. Για τα Ημερόλια και την Κασσιόπη είμαστε διαρκώς σε επιφυλακή. Μόλις πριν από λίγο γλυτώσαμε από τις φλόγες το Γυμνάσιο και Λύκειο της Κασσιόπης. Θα είμαστε όλο το βράδυ σε επαγρύπνηση. Έχουμε δύο φέρι μποτ στο λιμάνι της Κασσιόπης σε περίπτωση που χρειαστεί να εκκενώσουμε χωριά και το βράδυ. Αυτό που φοβόμαστε είναι η αλλαγή του καιρού. Τώρα έχουμε όστρια, νοτιά, αλλά τρέμουμε μην γυρίσει σε μαΐστρο. Έχουν καεί αρκετά παλιά σπίτια σε Λούτσες και κάποια και σε Παλιά Περίθεια. Στις Λούτσες όπου έχουμε ενεργό μέτωπο, κάποιοι κάτοικοι επιμένουν να μένουν σπίτια τους παρότι το χωριό δεν έχει ρεύμα και νερό». Στο μέτωπο της Καρύστου, η ύφεση των δυνατών ανέμων σε συνδυασμό με τις προσπάθειες των εναέριων μέσων, ανέκοψαν το μεσημέρι της Τρίτης την καταστροφική πορεία της φωτιάς. «Από το πρωί σήμερα δώσαμε μία πραγματική μάχη με εναέρια και επίγεια μέσα, με χωματουργικά μηχανήματα και βυτιοφόρα και περιορίσαμε τα μέτωπα», ανέφερε ο αντιπεριφερειάρχης Εύβοιας, Γιώργος Κελαϊδίτης. Όπως δήλωσε στην «Κ», η καταστροφή από το χωριό Ποτάμι μέχρι τον Πλατανιστό είναι ήδη πολύ μεγάλη. «Είναι χιλιάδες τα στρέμματα που έχουν καεί». Από το πρωί επιχειρούσαν 8 ελικόπτερα και δύο αεροσκάφη, τα οποία με συντονισμένες προσπάθειες απέτρεψαν την επέκταση της πυρκαγιάς και προχώρησαν στην κατάσβεση των μεγάλων μετώπων. Υπενθυμίζεται ότι τα ξημερώματα της Τρίτης, εστάλη μήνυμα από το 112 σε όσους βρίσκονταν στο χωριό Πλατανιστός για να εκκενώσουν προς Κάρυστο. Μέχρι σήμερα οι κάτοικοι σε επτά χωριά έχουν κληθεί να εγκαταλείψουν τα σπίτια τους και να κινηθούν προς την Κάρυστο, καθώς οι φλόγες απείλησαν κατοικημένες περιοχές. Ακραίος κίνδυνος πυρκαγιάς – Κατάσταση Συναγερμού (κατηγορία κινδύνου 5) για τις εξής περιοχές: Πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: Η Γενική Γραμματεία Πολιτικής Προστασίας (civilprotection.gov.gr) του Υπουργείου Κλιματικής Κρίσης & Πολιτικής Προστασίας έχει ενημερώσει τις αρμόδιες υπηρεσίες, καθώς και τις Περιφέρειες και τους Δήμους των ανωτέρω περιοχών, ώστε να βρίσκονται σε αυξημένη ετοιμότητα προκειμένου να αντιμετωπίσουν άμεσα τυχόντα επεισόδια πυρκαγιών. ",False
newsbomb.gr,https://www.kathimerini.gr/society/562538611/amaxostoichia-tis-hellenic-train-akinitopoiithike-sto-platy-imathias/,,Hellenic Train: Αμαξοστοιχία ακινητοποιήθηκε στο Πλατύ Ημαθίας,2023-07-25T22:22:11+03:00,Newsroom,"Σύμφωνα με την ενημέρωση της εταιρείας στο Twitter, οι επιβάτες της αμαξοστοιχίας 12591, θα συνεχίσουν στον προορισμό τους με εφεδρική αμαξοστοιχία και γι’ αυτό αναμένονται καθυστερήσεις Αμαξοστοιχία της Hellenic Train η οποία εκτελούσε το δρομολόγιο Θεσσαλονίκη – Λάρισα ακινητοποιήθηκε στο Πλατύ Ημαθίας λόγω τεχνικού προβλήματος. Σύμφωνα με την ενημέρωση της εταιρείας στο Twitter, οι επιβάτες της αμαξοστοιχίας 12591, θα συνεχίσουν στον προορισμό τους με εφεδρική αμαξοστοιχία και γι’ αυτό αναμένονται καθυστερήσεις. Η αμαξοστοιχία 12591 (Θεσσαλονίκη-Λαρισα) βρίσκεται ακινητοποιημένη στο Πλατύ λόγω τεχνικού προβληματος. Θα ακολουθήσει νεότερη ενημέρωση. — Hellenic Train (@HellenicTrain) July 25, 2023 «Η αμαξοστοιχία 12591 (Θεσσαλονίκη-Λάρισα) βρίσκεται ακινητοποιημένη στο Πλατύ λόγω τεχνικού προβλήματος. Θα ακολουθήσει νεότερη ενημέρωση. Οι επιβάτες της αμαξοστοιχίας 12591 θα συνεχίσουν στον προορισμό τους με εφεδρική αμαξοστοιχία. Αναμένονται καθυστερήσεις», αναφέρει στην ανάρτησή της η Hellenic Train. Πηγή: Moneyreview  ",False
newsbomb.gr,https://www.kathimerini.gr/society/562538560/karystos-ti-odigise-stin-ptosi-toy-canadair-to-chroniko-tis-tragodias/,,Κάρυστος: Τι οδήγησε στην πτώση του Canadair – Το χρονικό της τραγωδίας,2023-07-25T21:35:57+03:00,Σταύρος Ιωαννίδης,"Αγαπούσαν την αεροπορία και δεν θα σταματούσαν να πετούν μέχρι να σβήσει και η τελευταία φλόγα» λένε στην «Κ» συνάδελφοι των δύο αεροπόρων που έχασαν τη ζωή τους στη συντριβή του Canadair CL-215 στον Πλατανιστό Ευβοίας «Εμπειροι χειριστές με υψηλή αίσθηση του καθήκοντος και της προσφοράς στον συνάνθρωπο. Αγαπούσαν την αεροπορία και δεν θα σταματούσαν να πετούν μέχρι να σβήσει και η τελευταία φλόγα» λένε στην «Κ» συνάδελφοι των δύο αεροπόρων που έχασαν τη ζωή τους στη συντριβή του Canadair CL-215 στον Πλατανιστό Ευβοίας. Η απώλεια του 34χρονου Σμηναγού (Ι) Χρήστου Μουλά, κυβερνήτη του CL-215 με κωδικό κλήσης «Silver-1» και του 27χρονου συγκυβερνήτη Ανθυποσμηναγού (Ι) Περικλή Στεφανίδη, έρχεται να προστεθεί στον μακρύ κατάλογο των πεσόντων αεροπόρων σε καιρό ειρήνης. Μόνο που όπως οι ίδιο οι χειριστές των πυροσβεστικών αεροσκαφών λένε, η αεροπυρόσβεση είναι πόλεμος. «Μια διαρκής μάχη με τη φύση και με το αεροσκάφος». Το τραγικό συμβάν έρχεται να υπενθυμίσει το «βάρος» που σηκώνει η Πολεμική Αεροπορία αναλαμβάνοντας αποστολές αεροπυρόσβεσης. Από τις 15 Ιουλίου μέχρι και την περασμένη Δευτέρα, τα πυροσβεστικά αεροπλάνα έγραψαν περισσότερες από 584 ώρες στον αέρα.  Στις 14:58 το μεσημέρι της Τρίτης, το CL-215 με τον σειριακό αριθμό «1055» προσέκρουσε σε πλαγιά στην περιοχή του Πλατανιστού με αποτέλεσμα να τυλιχθεί στις φλόγες, οδηγώντας σε ακαριαίο θάνατο τους δύο χειριστές του. Το αεροσκάφος είχε απογειωθεί λίγο μετά τις 11:00, ως το πρώτο ενός σχηματισμού αποτελούμενου από δύο Canadair, από τη Νέα Αγχίαλο του Βόλου όπου βρισκόταν σε διασπορά για την αντιμετώπιση της πυρκαγιάς στην Κάρυστο. Σύμφωνα με έμπειρους αναλυτές, το CL-215, προσεγγίζοντας μια ενεργή εστία του μετώπου σε περιοχή με χαράδρες και απότομες πλαγιές, μπήκε σε βύθιση επιχειρώντας άφεση του νερού από χαμηλό ύψος ώστε αυτό να πέσει με όσο το δυνατόν μεγαλύτερη ορμή πάνω στη φωτιά και να την εξουδετερώσει. Είναι χαρακτηριστικό ότι στα ντοκουμέντα που έχουν δει το φως της δημοσιότητας, το αεροσκάφος φαίνεται να πετά σε πολύ χαμηλό ύψος για να πραγματοποιήσει στοχευμένη ρίψη.  Όσοι γνωρίζουν, κάνουν λόγο για μια επιχείρηση με υπέρμετρο βαθμό δυσκολίας. Το αεροπλάνο έπρεπε να μπει στη χαράδρα με απότομη βύθιση και μεγάλη ταχύτητα ώστε να μπορέσει γρήγορα να πάρει ύψος και να αποφύγει τις κορυφές των γύρω λόφων. Πρόκειται άλλωστε για ένα από τα παλαιότερης τεχνολογίας CL-215, σχεδίασης 1960, με εμβολοφόρους κινητήρες που κατασκευάστηκαν για πρώτη φορά πριν τον Β’ Παγκόσμιο Πόλεμο.  Μετά την άφεση του νερού και κατά τη διαδικασία της απαγκίστρωσης, η δεξιά πτέρυγα του αεροσκάφους φαίνεται να προσκρούει σε δέντρο ή σε κάποια προεξοχή του εδάφους με αποτέλεσμα την αποκόλληση του πλωτήρα. Το χτύπημα στερεί ενέργεια από το αεροπλάνο που εκείνη τη στιγμή έχει μεγάλη γωνία προσβολής καθώς προσπαθεί να πάρει ύψος. Το CL-215 εμφανίζει απώλεια στήριξης και μεγάλη κλίση προς τα δεξιά αφήνοντας στους χειριστές μηδενικά περιθώρια αντίδρασης. Μετά την απώλεια του CL-215 s/n 1055, ο στόλος των πυροσβεστικών αεροσκαφών Canadair αριθμεί δέκα CL-215 που ανήκουν στην 355 Μοίρα Τακτικών Μεταφορών με έδρα την 112 Πτέρυγα Μάχης της Ελευσίνας και πετά νεότερα CL-415 της 383 Μοίρας Ειδικών Επιχειρήσεων και Αεροπυρόσβεσης με έδρα την 113 Πτέρυγα Μάχης της Θεσσαλονίκης. Τα πρώτα CL-215 αγοράστηκαν το 1975 και φέτος συμπληρώνουν 48 χρόνια σε υπηρεσία με τα διακριτικά της Πολεμικής Αεροπορίας. Η ανάγκη ανανέωσης του στόλου μοιάζει πλέον επιτακτική. Μέχρι σήμερα, 12 αεροσκάφη Canadair έχουν εμπλακεί σε ατυχήματα και δυστυχήματα, με την Πολεμική Αεροπορία να πληρώνει βαρύ φόρο αίματος. Τραγική ειρωνεία: Μερικές ώρες πριν τη πτώση του CL-215 στον Πλατανιστό Ευβοίας, λίγα χιλιόμετρα μακριά, στα Στύρα, τελούνταν το τρισάγιο στη μνήμη των δύο αεροπόρων που έχασαν τη ζωή τους στις 23 Ιουλίου 2007, όταν το CL-415 s/n 2055 συνετρίβη κατά τη διάρκεια εκτέλεσης της αποστολής του. ",True
newsbomb.gr,https://www.kathimerini.gr/society/562538578/archigos-geetha-gia-syntrivi-canadair-imera-odynis-gia-tin-ellada/,,Αρχηγός ΓΕΕΘΑ για συντριβή Canadair: Ημέρα οδύνης για την Ελλάδα,2023-07-25T21:25:15+03:00,Newsroom,"«Ημέρα οδύνης για την Ελλάδα, τις Ένοπλες Δυνάμεις και την Πολεμική Αεροπορία» Την οδύνη του για την απώλεια των δύο χειριστών του Canadair που συνετρίβη στην Κάρυστο κατά τη διάρκεια των επιχειρήσεων κατάσβεσης της πυρκαγιάς, εξέφρασε ο Αρχηγός ΓΕΕΘΑ, στρατηγός Κωνσταντίνος Φλώρος. Οπως αναφέρει σε μήνυμά του στο twitter ο κ. Φλώρος, είναι «ημέρα οδύνης για την Ελλάδα, τις Ένοπλες Δυνάμεις και την Πολεμική Αεροπορία». «Οι σκέψεις μας στους οικείους τους! Δεν υπάρχουν λόγια!», τονίζει στην ανάρτησή του ο Αρχηγός ΓΕΕΘΑ. Ημέρα οδύνης για🇬🇷 #ΕΔ & #ΠΑ μετά την πτώση του Canadair CL-215 και την απώλεια του Σμηναγού (Ι) Χρήστου Μουλά και του Ανθυποσμηναγού (Ι) Περικλή Στεφανίδη, την ώρα που έδιναν μάχη για την κατάσβεση πυρκαγιάς στην Κάρυστο  Οι σκέψεις μας στους οικείους τους!Δεν υπάρχουν λόγια! pic.twitter.com/LDkIJVTSQF — GEN Konstantinos Floros (@ChiefHNDGS) July 25, 2023 Mε απόφαση του Υπουργού Εθνικής Άμυνας Νίκου Δένδια, κηρύσσεται τριήμερο πένθος στις Ένοπλες Δυνάμεις (από 25 έως 27 Ιουλίου 2023) για την απώλεια της ζωής, εν ώρα καθήκοντος, των Αξιωματικών της Πολεμικής Αεροπορίας και χειριστών του πυροσβεστικού αεροσκάφους CL-215, το οποίο επιχειρούσε στην Εύβοια. «Η απώλεια της ζωής των Αξιωματικών της Πολεμικής Αεροπορίας και χειριστών του πυροσβεστικού αεροσκάφους, εν ώρα καθήκοντος και ενώ επιχειρούσαν να προστατεύσουν τις ζωές και τις περιουσίες των πολιτών, όπως και το περιβάλλον της πατρίδας μας, προκαλεί βαθύτατη θλίψη» δήλωσε ο υπουργός και πρόσθεσε: «Η σκέψη μας βρίσκεται στις οικογένειές τους και στους συναδέλφους τους, στους οποίους απευθύνουμε τα πλέον ειλικρινή μας συλλυπητήρια». Στις 15:05, το αεροσκάφος τύπου CL-215, με πλήρωμα τους δύο ιπταμένους, της 355 Μοίρας Τακτικών Μεταφορών της 112 Πτέρυγας Μάχης, κατέπεσε κατά τη διάρκεια αεροπυρόσβεσης στον Πλατανιστό Ευβοίας. Ελικόπτερο από την ομάδα που επιχειρούσε στο σημείο αποβίβασε, από αέρος με γάντζο, διασώστη στο σημείο, όπου υπήρχε μεγάλη επικινδυνότητα λόγω των καυσίμων (κηροζίνης) του αεροσκάφους που κατέπεσε.      ",False
newsbomb.gr,https://www.kathimerini.gr/society/562538557/apagoreysi-kykloforias-se-dasikes-perioches-se-chalkidiki-kilkis-kai-pella/,,"Απαγόρευση κυκλοφορίας σε δασικές περιοχές σε Χαλκιδική, Κιλκίς και Πέλλα",2023-07-25T20:53:06+03:00,Newsroom,"Προς αποφυγή του κινδύνου πρόκλησης πυρκαγιών Απαγόρευση κυκλοφορίας σε δασικές περιοχές της Χαλκιδικής, του Κιλκίς και της Πέλλας, τίθεται σε ισχύ, προς αποφυγή του κινδύνου πρόκλησης πυρκαγιών. Σύμφωνα με το ΑΠΕ-ΜΠΕ, στη Χαλκιδική θα ισχύσει από αύριο, 26 Ιουλίου, στις 7.30 το πρωί έως τις 7.30 το πρωί του Σαββάτου, 29 Ιουλίου, η απαγόρευση κυκλοφορίας σε περιοχές των δήμων Κασσάνδρας, Σιθωνίας, Αριστοτέλη και Πολυγύρου. Αναλυτικά η απαγόρευση αφορά α) στη Χερσόνησο Κασσάνδρας «Κορυφογραμμή» (από Κασσανδρινό μέχρι Αγία Παρασκευή), «Αράπης» και «Χαλκοβούνι» Παλιουρίου), β) στη Χερσόνησο Σιθωνίας (Κορυφογραμμή Δραγουνδέλι από Μελισσοκομικό Συνεταιρισμό μέχρι και την Συκιά), γ) στο Δήμο Αριστοτέλη (Κομίτσα μέχρι Ουρανούπολη – Τσάμια Στρατωνίκης – Φυσώκα – Σκοπευτήριο Στρατωνίου), δ) Ορεινό όγκο Χολομώντα (Αναδασώσεις περιοχή Βραστάμων, περιοχή ευθύνης Πανεπιστημιακού Δάσους Ταξιάρχη). Στο Κιλκίς, τίθεται σε ισχύ από αύριο, 26 Ιουλίου, στις 7.30 το πρωί έως την Παρασκευή, 28 Ιουλίου 7:30 το πρωί η απαγόρευση κυκλοφορίας οχημάτων, πεζών και παραμονής εκδρομέων στις περιοχές Λόφου Ηρώων, Αναδασώσεων Κιλκίς – Μεταλλικού, Λόφου Αγίου Γεωργίου Κιλκίς και Δημοτικού αλσύλλιου Αξιούπολης. Τέλος, στην Πέλλα ισχύει αύριο απαγόρευση κυκλoφορίας σε όλα τα δάση της Περιφερειακής Ενότητας συμπεριλαμβανομένων και των περιαστικών δασών Έδεσσας και Ελευθεροχωρίου του Δήμου Πέλλας. Σύμφωνα με το Χάρτη Πρόβλεψης Κινδύνου Πυρκαγιάς που εκδίδει η Γενική Γραμματεία Πολιτικής Προστασίας του υπουργείου Κλιματικής Κρίσης και Πολιτικής Προστασίας, για αύριο, Τετάρτη, 26 Ιουλίου 2023, προβλέπεται: Ακραίος κίνδυνος πυρκαγιάς – Κατάσταση Συναγερμού (κατηγορία κινδύνου 5) για τις εξής περιοχές: • Περιφέρεια Αττικής • Περιφέρεια Στερεάς Ελλάδας (ΠΕ Βοιωτίας, ΠΕ Εύβοιας, ΠΕ Φθιώτιδας, ΠΕ Φωκίδας) • Περιφέρεια Πελοποννήσου (ΠΕ Αργολίδας, ΠΕ Κορινθίας) • Περιφέρεια Δυτικής Ελλάδος (ΠΕ Αχαΐας) • Περιφέρεια Θεσσαλίας (ΠΕ Λάρισας, ΠΕ Μαγνησίας) • Περιφέρεια Κεντρικής Μακεδονίας (ΠΕ Θεσσαλονίκης) Πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: • Περιφέρεια Κρήτης • Περιφέρεια Πελοποννήσου (ΠΕ Αρκαδίας, ΠΕ Λακωνίας, ΠΕ Μεσσηνίας) • Περιφέρεια Ιονίων Νήσων • Περιφέρεια Δυτικής Ελλάδος (ΠΕ Αιτωλοακαρνανίας, ΠΕ Ηλείας) • Περιφέρεια Θεσσαλίας (ΠΕ Καρδίτσας, ΠΕ Τρικάλων) • Περιφέρεια Κεντρικής Μακεδονίας (ΠΕ Πιερίας, ΠΕ Ημαθίας, ΠΕ Πέλλας, ΠΕ Κιλκίς, ΠΕ Σερρών, ΠΕ Χαλκιδικής, ‘Αγιον Όρος) ",False
newsbomb.gr,https://www.kathimerini.gr/society/562533970/giorgos-nikolakopoylos-to-rompot-prepei-na-einai-ikano-na-parei-sostes-apofaseis/,,Γιώργος Νικολακόπουλος: «Το ρομποτ πρέπει να είναι ικανό να πάρει σωστές αποφάσεις»,2023-07-25T20:34:00+03:00,Δημήτρης Ρηγόπουλος,"Ο Γιώργος Νικολακόπουλος ηγείται σήμερα μιας από τις μεγαλύτερες ομάδες ρομποτικής στην Ευρώπη. Από τον Σεπτέμβριο θα μοιράζεται την πολύτιμη εμπειρία του με τους πρώτους φοιτητές του στην Πάτρα Ο Γιώργος Νικολακόπουλος ήταν οκτώ ετών όταν ο πατέρας του είχε την ιδέα να πάνε μαζί σινεμά και να παρακολουθήσουν στην κλειστή πια «Μαργαρίτα» της Καλλιθέας το τρίτο «Star Wars, η επιστροφή των Τζεντάι»· μια ιδέα που έμελλε να του αλλάξει τη ζωή. «Aκόμη θυμάμαι τα πρώτα τριάντα δευτερόλεπτα της ταινίας με δύο ρομπότ να περπατάνε σε μια εξωτική έρημο και να συζητούν με φυσικό τρόπο… Ο θεατής κατακλύζεται με κάθε λογής ρομποτικά συστήματα, drones, διαστημόπλοια και τεχνολογίες που πραγματικά προκαλούσαν τα όρια της φαντασίας. Μου άρεσε τόσο πολύ που πήγα και την επόμενη μέρα». Αυτό ήταν. Τι κι αν στα μέσα της δεκαετίας του ’80 δεν είχαμε ιδέα για όλα αυτά που σήμερα θεωρούμε εντελώς αυτονόητα; Το παιδικό μυαλό του Γιώργου Νικολακόπουλου κάλπαζε. Ενας από τους διευθυντές του διοικητικού συμβουλίου του Ευρωπαϊκού Οργανισμού Ρομποτικής, κάτοχος της έδρας Ρομποτικής και Τεχνητής Νοημοσύνης στο Τεχνολογικό Πανεπιστήμιο Λούλεα στη βόρεια Σουηδία, ο 46χρονος Ελληνας επιστήμονας ηγείται σήμερα μιας από τις μεγαλύτερες ομάδες ρομποτικής στην Ευρώπη και συνεργάζεται στενά με το Jet Propulsion Laboratory (JPL) της NASA, την πρωτοπόρο Boston Dynamics, καθώς και την Eυρωπαϊκή Υπηρεσία Διαστήματος (ESA). Και το πιο ευχάριστο απ’ όλα; Πριν από μερικούς μήνες εκλέχθηκε στην έδρα της Μηχατρονικής και Ρομποτικής στη Σχολή των Μηχανολόγων και Αεροναυπηγών Μηχανικών του Πανεπιστημίου Πατρών. Αξιοποιώντας τον νέο νόμο-πλαίσιο της προηγούμενης ηγεσίας του υπουργείου Παιδείας, θα προσπαθήσει να συνδυάσει τις πυκνές ακαδημαϊκές και ερευνητικές δραστηριότητές του στη Σουηδία με το ελληνικό πανεπιστήμιο. Ακούγεται συνεπαρμένος με την προοπτική. «Μπορεί να υστερούμε σε βιομηχανία και χρηματοδότηση, αλλά έχουμε σπουδαία μυαλά στην Ελλάδα. Οραμά μου είναι να χτίσω μια γέφυρα επιστημονικής συνεργασίας, όχι μόνο μεταξύ Ελλάδας – Σουηδίας αλλά και Ελλάδας – βόρειας Ευρώπης, ενισχύοντας την εξωστρέφεια και προωθώντας τους άριστους Ελληνες φοιτητές σε παγκόσμιο επίπεδο». Τριακόσια μόλις χιλιόμετρα από τον Αρκτικό Κύκλο, η ζωή του Ελληνα καθηγητή έχει αλλάξει εντυπωσιακά από τη στιγμή που εγκαταστάθηκε στη βορειότερη κομητεία της Σουηδίας, διευθύνοντας μια ενθουσιώδη ομάδα ρομποτικής, που αριθμεί σήμερα περισσότερους από 30 επιστήμονες από κάθε άκρη του πλανήτη· ανάμεσά τους οκτώ ερευνητές από την Ελλάδα. Δεν ακούγεται να έχει μετανιώσει καθόλου για την απόφασή του να αφήσει το Πανεπιστήμιο της Πάτρας για τον θεωρητικά αφιλόξενο, καιρικά, σκανδιναβικό βορρά. Ομως, ήξερε πολύ καλά πού πήγαινε. Ο 46χρονος Ελληνας επιστήμονας συνεργάζεται με το Jet Propulsion Laboratory της NASA, την Boston Dynamics, καθώς και την Eυρωπαϊκή Υπηρεσία Διαστήματος. «Η Σουηδία είναι μια χώρα που επιστημονικά είναι παγκόσμια πρωτοπόρα στον χώρο του αυτόματου ελέγχου, το θεμέλιο της ρομποτικής αυτονομίας. Οπότε είναι πολύ φυσικό να βρίσκομαι εδώ. Στη Λούλεα, η παρουσία του χιονιού είναι έντονη τουλάχιστον για τέσσερις μήνες τον χρόνο και η θερμοκρασία συχνά αγγίζει τους -20 βαθμούς Κελσίου τον χειμώνα. Ο ιδιαίτερος γεωγραφικός και κλιματικός χαρακτήρας της ευρύτερης περιοχής είναι και ο λόγος που τα πράγματα γίνονται ενδιαφέροντα από την πλευρά της ρομποτικής. Εδώ βρίσκονται μερικές από τις μεγαλύτερες εταιρείες παραγωγής ορυκτών στην Ευρώπη, όπως για παράδειγμα η LKAB και η Boliden, που επενδύουν τεράστια ποσά για την έρευνα ανάπτυξης συστημάτων, ώστε να διασφαλίσουν ασφαλή παραγωγή ορυκτών μεταλλευμάτων. Οσο πιο βαθιά στο υπέδαφος γίνεται η εξόρυξη, τόσο πιο επικίνδυνες και δύσκολες είναι οι συνθήκες εργασίας για τους εργαζομένους. Ετσι και η ανάγκη για αυτόνομα ρομποτικά συστήματα που θα υποβοηθούν ή θα αναλαμβάνουν εξ ολοκλήρου όλες τις διαδικασίες παραγωγής, είναι τεράστια. Και κάπου εδώ είναι που τα πράγματα γίνονται πολύ ενδιαφέροντα για την ομάδα μας». Ομως, δεν μιλάμε αποκλειστικά για τον πλανήτη Γη, σωστά; Στο Πανεπιστήμιο της Λούλεα δόθηκε η ευκαιρία στον Γιώργο Νικολακόπουλο να ασχοληθεί με την εφαρμοσμένη ρομποτική στο πεδίο, δηλαδή τη λειτουργία αυτόνομων συστημάτων σε φυσικό περιβάλλον, έξω από εργαστηριακές υποδομές. «Σε ένα ιδιαίτερο φυσικό περιβάλλον, όπως για παράδειγμα σε ένα ορυχείο βάθους 1,5 χιλιομέτρου, οι εφαρμογές δεν συγχωρούν λάθη ούτε επιτρέπουν ακαδημαϊκές θεωρητικές προσεγγίσεις», λέει στην «Κ». «Αυτή η πρόκληση είναι και η διαρκής μας έμπνευση στο να αναπτύξουμε συστήματα αυτονομίας που θα λειτουργούν αξιόπιστα σε ένα “απαιτητικό” φυσικό περιβάλλον. Αντίστοιχα αντίξοα περιβάλλοντα με τα ορυχεία στη Γη μπορούν να βρεθούν και σε άλλους πλανήτες. Αυτή είναι και η φυσική εξέλιξη του ερευνητικού μας ενδιαφέροντος, από την εξόρυξη στον πλανήτη μας στην εξερεύνηση άλλων πλανητών». Θα μπορούσε να πει περισσότερα; «Η ομάδα μας επικεντρώνεται στον σχεδιασμό συστημάτων τεχνητής νοημοσύνης με σκοπό τον εξοπλισμό των μελλοντικών αποστολών στην εξερεύνηση πλανητών και αστεροειδών. Δεν περιοριζόμαστε, όμως, μόνο στην εξερεύνηση. Σχεδιάζουμε, επίσης, αυτόνομα συστήματα για την εξυπηρέτηση διαστημικών σταθμών, την εκτέλεση διαστημικών αποστολών και την περιβαλλοντική ισορροπία στο Διάστημα. Σχετικά με το τελευταίο, αναφέρομαι στην αποκομιδή απορριμμάτων από προηγούμενες διαστημικές αποστολές, που ήδη αποτελεί ένα από τα πιο καυτά περιβαλλοντικά ζητήματα. Η ερευνητική μας αυτή δραστηριότητα είναι σε συνεργασία με την OHB Sweden, μια από τις μεγαλύτερες εταιρείες σχεδιασμού και ελέγχου δορυφόρων στην Ευρώπη. Πιστεύω πως στις επόμενες δεκαετίες θα γίνει μια επανάσταση στην αυτονομία των διαστημικών αποστολών. Ηδη η αμερικανική (NASA) αλλά και η ευρωπαϊκή (ESA) υπηρεσία Διαστήματος έχουν ήδη αρχίσει να ερευνούν την περιοχή της διαστημικής αυτονομίας. Επιπλέον η ανάπτυξη αυτών των συστημάτων δημιουργεί τεχνολογικά επιτεύγματα που μπορούν να εφαρμοστούν σε πάρα πολλούς τομείς στην καθημερινότητά μας. Η εξόρυξη μεταλλευμάτων, η αυτοματοποίηση των κατασκευαστικών δραστηριοτήτων, ο έλεγχος πυρηνικών εργοστασίων είναι χαρακτηριστικά παραδείγματα. Ζητάω από τον καθηγητή Νικολακόπουλο να μας δώσει μια γεύση από τη ζωή στον σουηδικό βορρά. «Ωραία, αφού αφήσω τις τέλειες συνθήκες εργασίας και προοπτικής στην άκρη, θα πω ότι η καθημερινότητα εδώ έρχεται σε πλήρη αρμονία με τη φύση και είναι μια ποιότητα ζωής που μου ταιριάζει απόλυτα. Είναι πολύ εύκολο να συνδεθείς με τη φύση και να την εντάξεις στην καθημερινότητά σου, να απολαύσεις το Βόρειο Σέλας το φθινόπωρο, να κάνεις σκι σε απάτητο χιόνι μέσα σε απέραντα δάση τον χειμώνα, να χαρείς φωτεινά καλοκαίρια με ήλιο που δεν δύει, να ακούσεις τον ήχο της σιωπής (ναι, υπάρχει ήχος της σιωπής!), ακόμη και να ευχαριστηθείς έναν ζεστό καφέ με πολύ καλούς φίλους πάνω σε παγωμένες λίμνες. Λίγο ζηλέψαμε από την Αθήνα των 43 βαθμών, αλλά στο τέλος μας έμεινε η χαρά ενός Ελληνα που βρίσκεται στην πρώτη γραμμή της τεχνολογικής επανάστασης. Ο Γιώργος Νικολακόπουλος ηγείται σήμερα μιας από τις μεγαλύτερεςομάδες ρομποτικής στην Ευρώπη. Από τον Σεπτέμβριο θα μοιράζεται την πολύτιμη εμπειρία του με τους πρώτους φοιτητές του στην Πάτρα. – Αλήθεια, τι ακριβώς είναι η ρομποτική αυτονομία και ποια είναι η ακριβής ειδίκευση της ομάδας σας; – Είναι η απόλυτη πρακτική εφαρμογή της τεχνητής νοημοσύνης. Με μέσο τα μαθηματικά είναι ο τρόπος με τον οποίο τα ρομπότ αντιλαμβάνονται τον περιβάλλοντα χώρο, αναπτύσσουν την ικανότητα λήψης αποφάσεων για τις επόμενες κινήσεις τους, την αποφυγή πιθανών εμποδίων και την αλληλεπίδρασή τους με αντικείμενα, ενώ εκπληρώνουν τη γενική αποστολή που τους έχει ανατεθεί. Η ομάδα μας ειδικεύεται στη δημιουργία της κατάλληλης τεχνητής νοημοσύνης, ώστε τα ρομποτικά συστήματα να λειτουργούν αυτόνομα και να εξυπηρετούνται διαστημικές αποστολές χωρίς τον ανθρώπινο παράγοντα. Η τεχνητή νοημοσύνη καλείται να διασφαλίσει αποστολές εξερεύνησης και υποβοήθησης σε περιβάλλοντα που είναι άγνωστα, απομακρυσμένα και δεν επιτρέπουν εξ αποστάσεως χειρισμό. – Την περίοδο αυτή επικεντρώνεστε σε πρότζεκτ που αφορούν την εξερεύνηση πλανητών με αυτόνομα ρομπότ, σωστά; – Ναι, συνεργαζόμαστε με τo Jet Propulsion Laboratory (JPL) της ΝΑSA με σκοπό την εξερεύνηση για ίχνη ζωής σε υπόγεια πλανητικά περιβάλλοντα. Εκεί, για ευνόητους λόγους, τα ρομποτικά συστήματα λειτουργούν αναγκαστικά σε πλήρη αυτονομία και εμείς δημιουργούμε τους μαθηματικούς αλγορίθμους ώστε να επιτευχθεί κάτι τέτοιο. Για τον σκοπό αυτό δημιουργούμε, επίσης, νέες οντότητες ενοποιώντας διαφορετικά ρομποτικά συστήματα. Για παράδειγμα, συνδυάζουμε τετράποδα συστήματα με βάση το SPOT της Boston Dynamics και εναέρια οχήματα, αυτά που συνήθως αποκαλούμε drones. Οπότε, για να απλουστεύσω το παράδειγμά μου, σκεφτείτε απλώς το τετράποδο SPOT συνδυασμένο με ένα drone. Στόχος μας είναι αυτό το νέο ρομποτικό σύνολο να είναι ικανό να επιλέξει τον τρόπο εξερεύνησης άγνωστων περιοχών. Μόνο του, δηλαδή, καλείται να επιλέξει αν θα εξερευνήσει ένα άγνωστο περιβάλλον περπατώντας ή αν θα χρησιμοποιήσει το εναέριο μέσο εκεί που κρίνει ότι το έδαφος είναι απροσπέλαστο και, πιθανώς, επικίνδυνο για το ίδιο. Αξίζει να σημειωθεί και πάλι πως δεν υπάρχει καμία απολύτως ανθρώπινη παρέμβαση. Το ρομποτικό σύστημα πρέπει να έχει την κατάλληλη νοημοσύνη για να πάρει σωστές αποφάσεις για τις ενέργειές του, αποφάσεις που, αφενός, θα το προστατεύσουν από φθορά ή ακόμη και καταστροφή, και, αφετέρου, θα οδηγήσουν στην ολοκλήρωση της αποστολής. – Σας πετυχαίνω στην Ελλάδα για διακοπές. Οι επιπτώσεις της κλιματικής κρίσης στη χώρα μας είναι περισσότερο από εμφανείς την εβδομάδα που διανύουμε. Ποια είναι, αλήθεια, η κατάσταση στον Αρκτικό Κύκλο; – Κάθε χρόνο προσπαθώ να έρχομαι στην Ελλάδα για διακοπές μετά τα μέσα Ιουλίου, μια και το σουηδικό καλοκαίρι είναι μια πανέμορφη ελληνική άνοιξη. Η κλιματική αλλαγή δυστυχώς είναι αισθητή και στον βορρά και κοντά στον Αρκτικό Κύκλο. Σχεδόν κάθε χειμώνας τα τελευταία χρόνια ήταν αισθητά πιο ζεστός και πιο σύντομος από τον προηγούμενο, με αυξανόμενες βροχές αντί για διαρκείς χιονοπτώσεις, ενώ τα καλοκαίρια γίνονται όλο και πιο θερμά, με θερμοκρασίες που κάποιες μέρες αγγίζουν τους 30 βαθμούς, κάτι που είναι πρωτόγνωρο στην περιοχή. Σαν επακόλουθο της ανάγκης για μια πραγματική πράσινη μετάβαση με σκοπό έναν βιώσιμο κόσμο, η ομάδα μας έχει αναπτύξει τα τελευταία χρόνια έντονη δραστηριότητα για τον ρόλο της ρομποτικής και της τεχνητής νοημοσύνης στη νέα αυτή εποχή. Ευχαριστούμε θερμά τον κ. Δημήτρη Σκούρτα, event director στο Πανόραμα Επιχειρηματικότητας, για την πολύτιμη βοήθειά του στην οργάνωση και υλοποίηση της συνέντευξης με τον κ. Γιώργο Νικολακόπουλο. ",True
newsbomb.gr,https://www.kathimerini.gr/society/562538452/rodos-machi-gia-tin-katasvesi-tis-pyrkagias-apeilei-spitia-sto-gennadi/,,Ρόδος: Μάχη για την κατάσβεση της πυρκαγιάς – Απειλεί σπίτια στο Γεννάδι,2023-07-25T19:27:54+03:00,Newsroom,"Στα χωριά Μαλώνα και Γεννάδι επικεντρώνονται οι προσπάθειες των πυροσβεστικών δυνάμεων Στα χωριά Μαλώνα και Γεννάδι επικεντρώνονται οι προσπάθειες των πυροσβεστικών δυνάμεων και των εθελοντών στη Ρόδο, προκειμένου να αποτρέψουν την προέλαση της φωτιάς στους δύο οικισμούς, οι οποίοι εκκενώθηκαν νωρίτερα. Στο Γεννάδι υπάρχει μέτωπο φωτιάς πέριξ του χωρειού και για την αντιμετώπισή του δίνεται μάχη από εθελοντές και πυροσβέστες, με τη συνδρομή πυροσβεστικών αεροπλάνων. Μάχη δίνεται επίσης και στην περιοχή γύρω από το χωριό της Μαλώνας, αφού υπάρχει κίνδυνος να μπει η φωτιά στον οικισμό. Η αναζωπύρωση που εκδηλώθηκε από τις πρωϊνές ώρες στην περιοχή Βάτι έλαβε διαστάσεις και γι’ αυτό το λόγο εκδόθηκε μήνυμα από το 112 για την απομάκρυνση των κατοίκων προς Λίνδο. Νωρίτερα, μέσω ειδοποίησης από το 112, οι κάτοικοι και οι επισκέπτες σε Γεννάδι, Πλημμύρι και Λαχανιά, κλήθηκαν επίσης να εκκενώσουν με κατεύθυνση προς Λίνδο. Σύμφωνα με την ΕΡΤ, η φωτιά διέσχισε περίπου 7 χιλιόμετρα από το Βαθύ στο Γεννάδι, σε λιγότερο από μία ώρα.  Στις επιχειρήσεις που διεξάγονται στη Ρόδο επιχειρούν συνολικά 266 πυροσβέστες με 16 ομάδες πεζοπόρων τμημάτων και 55 οχήματα, πλήθος εθελοντών και όλοι οι φορείς Πολιτικής Προστασίας. Από αέρος τις επιχειρήσεις συνδράμουν αεροσκάφη και ελικόπτερα που πραγματοποιούν περιοδικές ρίψεις νερού. Με πληροφορίες από ΑΠΕ-ΜΠΕ     ",False
newsbomb.gr,https://www.kathimerini.gr/society/562538443/interpol-exarthrothike-diethnes-kykloma-diakinisis-metanaston-me-tin-syndromi-tis-el-as/,,Interpol: Εξαρθρώθηκε διεθνές κύκλωμα διακίνησης μεταναστών με την συνδρομή της ΕΛ.ΑΣ,2023-07-25T19:25:50+03:00,Newsroom,"Ο τρόπος που λειτουργούσε το κύκλωμα μέσω Ισπανίας Η Ελληνική Αστυνομία συμμετείχε σε κοινή επιχειρησιακή δράση, στο πλαίσιο της οποίας επετεύχθη η εξάρθρωση διεθνούς εγκληματικής οργάνωσης, τα μέλη της οποίας δραστηριοποιούνταν συστηματικά στη διακίνηση μεταναστών. Στην επιχείρηση, που πραγματοποιήθηκε υπό τον συντονισμό της Europol και της Interpol, συμμετείχαν επίσης αστυνομικές Αρχές από Ισπανία, Γερμανία, Σερβία και Βόρεια Μακεδονία, και συνελήφθησαν συνολικά 62 άτομα ενώ κατασχέθηκαν πλήθος πλαστογραφημένων εγγράφων και εξοπλισμός πλαστογραφίας. Οπως προέκυψε, τα μέλη του κυκλώματος δρούσαν οργανωμένα και με δομημένο τρόπο δράσης (modus operandi) προκειμένου να επιτύχουν τον σκοπό τους, ο οποίος ήταν η παράνομη διακίνηση υπηκόων Κούβας στην Ισπανία. Συγκεκριμένα, οι διακινούμενοι ταξίδευαν αεροπορικώς στη Σερβία, και από εκεί μετά πόδια και οδικώς, μέσω της Βόρειας Μακεδονίας, στην Αθήνα. Ακολούθως, μέλη της οργάνωσης τα οποία ήταν εγκατεστημένα στην Αθήνα, τους παρείχαν κατάλυμα και ταξιδιωτικά έγγραφα ώστε να ταξιδέψουν στην Ισπανία μέσω του διεθνή αερολιμένα Αθηνών. Κατά την επιχείρηση που πραγματοποιήθηκε στις 21-06-2023 σε Καλλιθέα και Νέα Σμύρνη, συνελήφθησαν 2 μέλη του κυκλώματος, τα οποία παρείχαν κατάλυμα σε διακινούμενους, καθώς και ακόμη 3 άτομα για κατοχή αμφιβόλου γνησιότητας εγγράφων τρίτων προσώπων και παράνομη είσοδο στη χώρα. Ακολούθησαν έρευνες σε σπίτια, όπου, μεταξύ άλλων, βρέθηκαν και κατασχέθηκαν: •πλήθος φωτοαντιγράφων, κυρίως δελτίων ταυτότητας Ισπανικών Αρχών και διοικητικών αποφάσεων ασύλου και παράτασης κράτησης, •πλήθος αμφιβόλου γνησιότητας ταξιδιωτικών εγγράφων, τα οποία φέρεται να έχουν εκδοθεί από τις Αρχές της Ισπανίας σε στοιχεία τρίτων προσώπων, •φωτοαντίγραφα αεροπορικών κρατήσεων και καρτών επιβίβασης τρίτων προσώπων, •αποδεικτικά αποστολής χρημάτων και •1 κινητό τηλέφωνο. Επιπλέον, προέκυψε ότι σε βάρος ενός από τα συλληφθέντα μέλη του κυκλώματος εκκρεμούσε ένταλμα σύλληψης για διακεκριμένη κλοπή. Η δικογραφία που σχηματίστηκε περιλαμβάνει τα –κατά περίπτωση- αδικήματα της κατ’ επάγγελμα και κατ’ εξακολούθηση διευκόλυνσης παράνομης διαμονής πολιτών τρίτων χωρών, με σκοπό τον πορισμό εισοδήματος, απόπειρας αποτροπής της σύλληψης, κατοχής εγγράφων τρίτων προσώπων και παράνομης εισόδου στη χώρα. Οι συλληφθέντες, οδηγήθηκαν στον αρμόδιο Εισαγγελέα. Πηγή: ΑΠΕ-ΜΠΕ ",False
newsbomb.gr,https://www.kathimerini.gr/society/562538416/mitsotakis-oi-ellines-thrinoyme-ton-tragiko-chamo-ton-dyo-piloton-mas/,,Μητσοτάκης: Η πολιτεία στέκεται με σεβασμό στο πλευρό των οικογενειών των δύο ηρώων,2023-07-25T19:09:47+03:00,Newsroom,"«Τα λόγια είναι φτωχά για να περιγράψουν το εθνικό πένθος για την απώλειά τους» αναφέρει ο πρωθυπουργός «Οι Έλληνες θρηνούμε, σήμερα, τον τραγικό χαμό των πιλότων μας Χρήστου Μουλά και Περικλή Στεφανίδη στην Εύβοια», δήλωσε ο πρωθυπουργός για την απώλεια των χειριστών του πυροσβεστικού αεροσκάφους. «Οι Έλληνες θρηνούμε, σήμερα, τον τραγικό χαμό των πιλότων μας Χρήστου Μουλά και Περικλή Στεφανίδη στην Εύβοια. Έδωσαν τη ζωή τους, σώζοντας ζωές. Αποδεικνύοντας πόσο ριψοκίνδυνες είναι οι καθημερινές αποστολές τους στην κατάσβεση των πυρκαγιών. Αλλά και πόσο μεγάλη είναι η αυταπάρνηση των μαχητών της πρώτης γραμμής. Η Πολιτεία στέκεται με σεβασμό στο πλευρό των οικογενειών των δύο ηρώων. Είναι δύο παιδιά, δύο αδέλφια όλων μας. Τα λόγια είναι φτωχά για να περιγράψουν το εθνικό πένθος για την απώλειά τους. Σφίγγουμε, λοιπόν, τα δόντια και μετατρέπουμε τη σιωπή μας σε δύναμη. Στη μνήμη τους, συνεχίζουμε τον πόλεμο με τις καταστροφικές δυνάμεις της φύσης». ",False
newsbomb.gr,https://www.kathimerini.gr/society/562538404/stirizoyme-toys-iroes-i-anartisi-makron-gia-tin-ptosi-toy-canadair/,,«Στηρίζουμε τους ήρωες» – Η ανάρτηση Μακρόν για την πτώση του Canadair,2023-07-25T19:01:32+03:00,Newsroom,"«Οι σκέψεις μας είναι κοντά στους συγγενείς των μελών του πληρώματος, στους συναδέλφους τους και στον ελληνικό λαό», έγραψε σε ανάρτησή του ο Γάλλος πρόεδρος Ο πρόεδρος της Γαλλίας Εμανουέλ Μακρόν εξέφρασε μέσω Twitter τη θλίψη του για τη συντριβή του Canadair στην Εύβοια, κατά την οποία σκοτώθηκαν τα δύο μέλη του πληρώματος του πυροσβεστικού αεροσκάφους, ενώ εξέφρασε τη συμπαράστασή του προς τον ελληνικό λαό που δοκιμάζεται από τις καταστροφικές πυρκαγιές. Engagé contre les flammes, un Canadair grec s’est écrasé sur l’île d’Eubée. Nos pensées accompagnent les proches de l’équipage, leurs camarades et le peuple grec. Soutien aux héros qui, en Grèce, en France, partout, luttent chaque été au péril de leur vie face aux incendies. — Emmanuel Macron (@EmmanuelMacron) July 25, 2023  «Ένα ελληνικό Canadair συνετρίβη στο νησί της Εύβοιας, ενώ έδινε μάχη με τις φλόγες. Οι σκέψεις μας είναι κοντά στους συγγενείς των μελών του πληρώματος, στους συναδέλφους τους και στον ελληνικό λαό. Στηρίζουμε τους ήρωες, οι οποίοι στην Ελλάδα, στη Γαλλία, παντού, αγωνίζονται κάθε καλοκαίρι με κίνδυνο της ζωής τους για την κατάσβεση πυρκαγιών», έγραψε σε ανάρτησή του ο πρόεδρος της Γαλλίας.   ",False
newsbomb.gr,https://www.kathimerini.gr/society/562538344/ptosi-canadair-stin-karysto-triimero-penthos-stis-enoples-dynameis/,,Πτώση Canadair στην Κάρυστο: Τριήμερο πένθος στις Eνοπλες Δυνάμεις,2023-07-25T18:28:02+03:00,Newsroom,"«Η σκέψη μας βρίσκεται στις οικογένειές τους και στους συναδέλφους τους, στους οποίους απευθύνουμε τα πλέον ειλικρινή μας συλλυπητήρια», δήλωσε ο υπουργός Εθνικής Άμυνας Mε απόφαση του υπουργού Εθνικής Aμυνας Νίκου Δένδια, κηρύσσεται τριήμερο πένθος στις Eνοπλες Δυνάμεις (από 25 έως 27 Ιουλίου 2023) για την απώλεια της ζωής, εν ώρα καθήκοντος, των Αξιωματικών της Πολεμικής Αεροπορίας και χειριστών του Canadair, το οποίο επιχειρούσε στην Εύβοια. «Η απώλεια της ζωής των Αξιωματικών της Πολεμικής Αεροπορίας και χειριστών του πυροσβεστικού αεροσκάφους, εν ώρα καθήκοντος και ενώ επιχειρούσαν να προστατεύσουν τις ζωές και τις περιουσίες των πολιτών, όπως και το περιβάλλον της πατρίδας μας, προκαλεί βαθύτατη θλίψη. Η σκέψη μας βρίσκεται στις οικογένειές τους και στους συναδέλφους τους, στους οποίους απευθύνουμε τα πλέον ειλικρινή μας συλλυπητήρια», δήλωσε ο υπουργός Εθνικής Άμυνας. ",False
newsbomb.gr,https://www.kathimerini.gr/society/562538335/ptosi-canadair-nekroi-oi-dyo-pilotoi-i-anakoinosi-toy-gea/,,Πτώση Canadair: Νεκροί οι δύο πιλότοι – Η ανακοίνωση του ΓΕΑ,2023-07-25T18:24:22+03:00,Newsroom,"Mε απόφαση του Υπουργού Εθνικής Άμυνας Νίκου Δένδια, κηρύσσεται τριήμερο πένθος στις Ένοπλες Δυνάμεις Ανακοίνωση για την πτώση του πυροσβεστικού αεροσκάφους τύπου Canadair στην Κάρυστο, εξέδωσε το Γενικό Επιτελείο Αεροπορίας, επιβεβαιώνοντας τον θάνατο των δύο πιλότων. «Την Τρίτη 25 Ιουλίου 2023 και ώρα 14:52 αεροσκάφος τύπου CL-215 της 355 Μοίρας Τακτικών Μεταφορών της 112 Πτέρυγας Μάχης, κατέπεσε, κατά τη διάρκεια αεροπυρόσβεσης, στον Πλατανιστό Ευβοίας με συνέπεια τον θανάσιμο τραυματισμό του κυβερνήτη, Σμηναγού (Ι) Χρήστου Μουλά, 34 ετών και του συγκυβερνήτη, Ανθυποσμηναγού (Ι) Περικλή Στεφανίδη, 27 ετών».   Mε απόφαση του Υπουργού Εθνικής Άμυνας Νίκου Δένδια, κηρύσσεται τριήμερο πένθος στις Ένοπλες Δυνάμεις (από 25 έως 27 Ιουλίου 2023) για την απώλεια της ζωής, εν ώρα καθήκοντος, των Αξιωματικών της Πολεμικής Αεροπορίας και χειριστών του πυροσβεστικού αεροσκάφους CL-215, το οποίο επιχειρούσε στην Εύβοια. «Η απώλεια της ζωής των Αξιωματικών της Πολεμικής Αεροπορίας και χειριστών του πυροσβεστικού αεροσκάφους, εν ώρα καθήκοντος και ενώ επιχειρούσαν να προστατεύσουν τις ζωές και τις περιουσίες των πολιτών, όπως και το περιβάλλον της πατρίδας μας, προκαλεί βαθύτατη θλίψη» δήλωσε ο υπουργός και πρόσθεσε: «Η σκέψη μας βρίσκεται στις οικογένειές τους και στους συναδέλφους τους, στους οποίους απευθύνουμε τα πλέον ειλικρινή μας συλλυπητήρια». Στις 15:05, το αεροσκάφος τύπου CL-215, με πλήρωμα τους δύο ιπταμένους, της 355 Μοίρας Τακτικών Μεταφορών της 112 Πτέρυγας Μάχης, κατέπεσε κατά τη διάρκεια αεροπυρόσβεσης στον Πλατανιστό Ευβοίας. Ελικόπτερο από την ομάδα που επιχειρούσε στο σημείο αποβίβασε, από αέρος με γάντζο, διασώστη στο σημείο, όπου υπήρχε μεγάλη επικινδυνότητα λόγω των καυσίμων (κηροζίνης) του αεροσκάφους που κατέπεσε.      ",True
newsbomb.gr,https://www.kathimerini.gr/society/562538242/ptosi-canadair-stin-karysto-itan-adynaton-na-vgei-xana-stin-epifaneia-se-toso-mikro-ypsos/,,Πτώση Canadair στην Κάρυστο: «Ηταν αδύνατον να βγει ξανά στην επιφάνεια σε τόσο μικρό ύψος»,2023-07-25T17:28:55+03:00,Newsroom,"Για την πτώση του πυροσβεστικού αεροπλάνου τύπου Canadair, μίλησε στην «Κ» ο κυβερνήτης Πολιτικής Αεροπορίας και Πρόεδρος Eνωσης Χειριστών Πολιτικής Αεροπορίας Γρηγορής Κωνσταντέλλος Για την πτώση του πυροσβεστικού αεροπλάνου τύπου Canadair, μίλησε στην «Κ» ο κυβερνήτης Πολιτικής Αεροπορίας και Πρόεδρος Eνωσης Χειριστών Πολιτικής Αεροπορίας Γρηγορής Κωνσταντέλλος. «Eίναι μια από τις πολλές πτήσεις που εκτελούν τα πυροσβεστικά αεροσκάφη σε πολύ χαμηλό ύψος για να μπορέσουν να κάνουν αποτελεσματικές κατασβέσεις. Το συγκεκριμένο σκάφος πέταξε περίπου στα 30 με 40 πόδια πάνω από τη φωτιά. Εκτέλεσε μια άκρως επιτυχημένη ρίψη, σε πολύ δύσβατη περιοχή, όπου αφενός οι καταβατικοί άνεμοι, αφετέρου τα ανοδικά θερμικά ρεύματα της φωτιάς, δημιούργησαν πεδίο ισχυρότατων αναταράξεων. Στη φάση της αποχώρησης μετά τη ρίψη του νερού, ο δεξιός πλωτήρας που βρίσκεται κοντά στο ακροπτερύγιο του Canadair προσέκρουσε στην οροφή μεγάλου δέντρου, αποκολλήθηκε και δημιούργησε μια πολύ δύσκολη κατάσταση στο αεροσκάφος, το οποίο προφανώς έχασε μεγάλο μέρος των αεροδυναμικών του χαρακτηριστικών. Το αεροσκάφος μπήκε σε μια μια συνεχόμενη δεξιά κλίση κι έφτασε σχεδόν τις 110 μοίρες, μπαίνοντας σε απώλεια στήριξης λόγω της θέσης και στάσης του αεροσκάφους. Ηταν αδύνατον να «βγει ξανά» στην επιφάνεια σε τόσο μικρό ύψος.  Εν τέλει το αεροσκάφος κατέπεσε σε γειτονική εδαφική ρηγμάτωση. Αυτό που κάνουν οι συγκεκριμένοι πιλότοι είναι υπεράνθρωπο. Ο κίνδυνος ατυχήματος βρίσκεται μέσα και δίπλα σε κάθε ρίψη ύδατος όπως επίσης και σε κάθε προσθαλάσσωση και αποθαλάσσωση. Οι άνθρωποι αυτοί έχουν τον απόλυτο σεβασμό του συνόλου της αεροπορίας». ",False
newsbomb.gr,https://www.kathimerini.gr/society/562538224/dimarchos-voreias-kerkyras-i-fotia-kaiei-spitia-stis-loytses/,,Δήμαρχος Βόρειας Κέρκυρας: Η φωτιά καίει σπίτια στις Λούτσες,2023-07-25T17:13:14+03:00,Newsroom,"«Η φωτιά καίει σπίτια και προσπαθούμε να πείσουμε κάποιους τελευταίους κατοίκους να φύγουν» δήλωσε ο κ. Γιώργος Μαχειμάρης Μιλώντας στην «Κ» ο δήμαρχος Βόρειας Κέρκυρας, Γιώργος Μαχειμάρης, ανέφερε για το μέτωπο των πυρκαγιών πως «η κατάσταση στις Λούτσες είναι τραγική». «Η φωτιά καίει σπίτια και προσπαθούμε να πείσουμε κάποιους τελευταίους κατοίκους να φύγουν. Κάποιοι έσωζαν μέχρι τελευταία στιγμή τα ζώα τους, άλογα και πρόβατα», πρόσθεσε ο κ. Μαχειμάρης. Οπως επισήμανε, το μέτωπο της φωτιάς κατευθύνεται προς της θάλασσα, στα ανατολικά σε Ημερολιά και Συκί που ήδη εκκενώθηκαν και προς Απραό από τα δυτικά. «Ο Απραός και το Καλαμάκι είναι οι επόμενοι. Σε Συκί και Ημερολιά οι φλόγες είναι κοντά στα σπίτια, εκεί η βλάστηση είναι πυκνή», προειδοποίησε ο κ. Μαχειμάρς.    ",False
newsbomb.gr,https://www.kathimerini.gr/society/562538206/kerkyra-dyskoli-katastasi-se-loytses-syki-kai-imerolia/,,"Κέρκυρα: Δύσκολη κατάσταση σε Λούτσες, Σύκι και Ημερολιά – Μήνυμα από 112",2023-07-25T17:03:33+03:00,Newsroom,"Μιλώντας στην «Κ» ο δήμαρχος Βόρειας Κέρκυρας ανέφερε πως «η κατάσταση στις Λούτσες είναι τραγική» Δύσκολη παραμένει η κατάσταση με την πυρκαγιά στην Κέρκυρα, ιδιαίτερα στους οικισμούς Σύκι και Ημερολιά αλλά και στο χωριό Λούτσες, όπου η φωτιά έχει φτάσει σε αυλές σπιτιών. Στη μεγάλη επιχείρηση για να τεθεί υπό έλεγχο η πυρκαγιά συμμετέχουν δυνάμεις της Πυροσβεστικής, της Αστυνομίας, της Πολιτικής Προστασίας, καθώς επίσης κάτοικοι και εθελοντές. Σύμφωνα με το ΑΠΕ-ΜΠΕ, βυτιοφόρα και αγροτικά οχήματα με βυτία από γειτονικές περιοχές καταφθάνουν συνεχώς για να βοηθήσουν στο έργο της πυρόσβεσης, ενώ στις Λούτσες ένα ξυλουργείο παραδόθηκε στις φλόγες. Επί ποδός βρίσκονται επίσης ασθενοφόρα και γιατροί προκειμένου να δώσουν βοήθεια σε όσους το χρειάζονται, καθώς η ατμόσφαιρα από τους καπνούς είναι αποπνικτική. Νωρίτερα, τουρίστες που βρίσκονταν στις περιοχές της πυρκαγιάς, μεταφέρθηκαν στο δημαρχείο της Βόρειας Κέρκυρας, στην Αχαράβη, ενώ μήνυμα για εκκένωση έλαβαν από το 112 όσοι βρίσκονταν σε Καλαμάκι, Απραό, Σύκι και Ημερολιά. Μιλώντας στην «Κ» ο δήμαρχος Βόρειας Κέρκυρας, Γιώργος Μαχειμάρης, ανέφερε πως «η κατάσταση στις Λούτσες είναι τραγική. Η φωτιά καίει σπίτια και προσπαθούμε να πείσουμε κάποιους τελευταίους κατοίκους να φύγουν. Κάποιοι έσωζαν μέχρι τελευταία στιγμή τα ζώα τους». Όπως υπογραμμίζει, «το μέτωπο έχει ξεφύγει εδώ και ώρα και πηγαίνει προς τη θάλασσα, ανατολικά προς Ημερολιά και Συκί και δυτικά προς Απραό. Σε Συκί και Ημερολιά οι φλόγες είναι κοντά στα σπίτια, η βλάστηση είναι πυκνή». ",False
newsbomb.gr,https://www.kathimerini.gr/society/562538209/kallithea-nekros-o-andras-poy-epese-stis-grammes-toy-isap/,,Καλλιθέα: Νεκρός ο άνδρας που έπεσε στις γραμμές του ΗΣΑΠ,2023-07-25T16:54:45+03:00,Newsroom,"Στο σημείο επιχείρησαν έξι πυροσβέστες με δύο οχήματα. Η σορός παρελήφθη από ασθενοφόρο του ΕΚΑΒ Νεκρός ανασύρθηκε ο άνδρας που είχε πέσει στις γραμμές του ΗΣΑΠ, στον σταθμό της Καλλιθέας.  Στο σημείο επιχείρησαν έξι πυροσβέστες με δύο οχήματα. Η σορός παρελήφθη από ασθενοφόρο του ΕΚΑΒ.  Κατά τη διάρκεια της επιχείρησης, η κυκλοφορία διεξαγόταν προσωρινά στα τμήματα Πειραιάς-Φάληρο και Θησείο-Κηφισιά. ",False
newsbomb.gr,https://www.kathimerini.gr/society/562538128/fotia-sti-kerkyra-minyma-112-gia-ekkenosi-ton-periochon-kalamaki-kai-apraos/,,Φωτιά στη Κέρκυρα: Μήνυμα 112 για εκκένωση των περιοχών Καλαμάκι και Απραός,2023-07-25T16:34:27+03:00,Newsroom,"Η υπηρεσία ζητά από όσους βρίσκονται στο Καλαμάκι και στον Απραό να εκκενώσουν τις περιοχές προς το χωριό Κασσιόπη Νέο μήνυμα από τον 112 δέχτηκαν κάτοικοι της Κέρκυρας, με την οδηγία να εκκενώσουν περιοχές που απειλούνται από τις πυρκαγιές που σαρώνουν το νησί.  Η υπηρεσία ζητά από όσους βρίσκονται στο Καλαμάκι και στον Απραό να εκκενώσουν τις περιοχές προς το λιμάνι της Κασσιόπης.  «Αν βρίσκεστε στις περιοχές Καλαμάκι και Απραός εκκενώστε τώρα προς το λιμάνι της Κασσιόπης. Δασική πυρκαγιά στην περιοχή σας. Ακολουθείτε τις οδηγίες των αρχών» αναφέρει το μήνυμα.  ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στις περιοχές #Καλαμάκι & #Απραός, εκκενώστε τώρα προς Λιμάνι #Κασσιόπης  🔥 Δασική πυρκαγιά στην περιοχή σας ‼️ Ακολουθείτε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) July 25, 2023 Τη Δευτέρα, ο δήμαρχος Βόρειας Κέρκυρας, Γιώργος Μαχειμάρης δήλωσε στην «Κ», πως θεωρεί ότι η πυρκαγιά οφείλεται σε εμπρησμό, τον οποίο χαρακτήρισε «πολύ καλά σχεδιασμένο», καθώς οι εστίες ήταν σε επτά σημεία ταυτόχρονα.    ",False
newsbomb.gr,https://www.kathimerini.gr/society/562537999/nea-eisaggeleas-areioy-pagoy-prepei-na-epitachynthei-i-aponomi-dikaiosynis/,,Νέα εισαγγελέας Αρείου Πάγου: Πρέπει να επιταχυνθεί η απονομή Δικαιοσύνης,2023-07-25T16:00:45+03:00,Ιωάννα Μάνδρου,"Ως πρώτη ιεράρχηση της θητείας της στην Εισαγγελία του Αρείου Πάγου η νέα εισαγγελέας του ανωτάτου δικαστηρίου αναφέρει την ανάγκη επιτάχυνσης στην απονομή της δικαιοσύνης Ως πρώτη ιεράρχηση της θητείας της στην Εισαγγελία του Αρείου Πάγου η νέα εισαγγελέας του ανωτάτου δικαστηρίου, Γεωργία Αδειλίνη, αναφέρει την ανάγκη επιτάχυνσης στην απονομή της δικαιοσύνης, σημειώνοντας ότι η βραδύτητα στην απόδοση δικαίου στους πολίτες, «κλονίζει το περί δικαίου αίσθημα των πολιτών, αυξάνει τον κίνδυνο εμπέδωσης του αισθήματος ατιμωρησίας, υποσκάπτει την κοινωνική ειρήνη και ευημερία  και πλήττει εν τέλει το Κράτος Δικαίου, εκθέτοντας συγχρόνως τη χώρα μας διεθνώς. «Τιμή, αλλά και μεγάλη ευθύνη το αξίωμα που μου εμπιστεύθηκε η Πολιτεία και το οποίο υπηρέτησαν άξιοι προκάτοχοί μου. Ο εισαγγελικός θεσμός συνιστά ένα από τα οχυρά της Δικαιοσύνης και της Δημοκρατίας, αφού εγγυάται τη νομιμότητα, τα δικαιώματα και τις ελευθερίες των πολιτών και συγχρόνως διαδραματίζει σημαντικό ρόλο στην απονομή της ποινικής δικαιοσύνης. Θα συνεχίσουμε να τον υπηρετούμε με τους συναδέλφους μου όλων των βαθμών, με νηφαλιότητα, αλλά και αποφασιστικότητα, με την επιβαλλόμενη κατά περίσταση αυστηρότητα ή επιείκεια, παραμένοντας προσηλωμένοι στο Σύνταγμα και τους νόμους και προστατεύοντας τους συμπολίτες μας, ιδίως τους πιο ευάλωτους, όπως οι ανήλικοι και τα θύματα κάθε είδους βίας. Όπως είναι εξάλλου σε όλους γνωστό, η Δικαιοσύνη αποτελεί το πρώτο προαπαιτούμενο του πολιτισμού, το δρόμο για την κοινωνική ειρήνη και ευημερία των πολιτών. Αναγκαίοι όροι για την εκπλήρωση της αποστολής της η ποιότητα και η ταχύτητα, δε νοείται μάλιστα ποιότητα χωρίς ταχύτητα. Η βραδύτητα στην απονομή της κλονίζει το περί δικαίου αίσθημα των πολιτών, αυξάνει τον κίνδυνο εμπέδωσης του αισθήματος ατιμωρησίας, υποσκάπτει την κοινωνική ειρήνη και ευημερία  και πλήττει εν τέλει το Κράτος Δικαίου, εκθέτοντας συγχρόνως τη χώρα μας διεθνώς. Θα καταβάλλουμε κάθε προσπάθεια, συνεργαζόμενοι με τους δικαστές, τους δικηγόρους και τους δικαστικούς υπαλλήλους, με σκοπό να επιτύχουμε τη συνολική αναβάθμιση της απονομής της Δικαιοσύνης στη χώρα μας, στο πλαίσιο που ορίζουν οι ανάγκες της κοινωνίας και οι απαιτήσεις ενός σύγχρονου κράτους Δικαίου». Γεννήθηκε το 1958 στην Αθήνα, με καταγωγή από το Ληξούρι της Κεφαλονιάς. Σπούδασε στη Νομική Σχολή του Πανεπιστημίου Αθηνών, ενώ πραγματοποίησε και μουσικές σπουδές (πιάνο) στο Ωδείο Αθηνών. Εισήλθε μεταξύ των πρώτων στον εισαγγελικό κλάδο το 1984. Υπηρέτησε στις Εισαγγελίες Πρωτοδικών Ηρακλείου και Αθήνας και στις Εισαγγελίες Εφετών Ναυπλίου και Αθήνας. Προήχθη σε Αντεισαγγελέα του Αρείου Πάγου το 2019.           Ως Εισαγγελέας Εφετών άσκησε καθήκοντα Εισαγγελέα της Εθνικής Υπηρεσίας Πληροφοριών, καθήκοντα Επιθεωρήτριας, καθώς και Προϊσταμένης του Τμήματος Πενταμελούς Εφετείου Κακουργημάτων. Ως  Αντεισαγγελέας του Αρείου Πάγου, με απόφαση του Ανωτάτου Δικαστικού Συμβουλίου, ορίσθηκε Επόπτρια και Συντονίστρια του έργου των αρμοδίων για τα Οικονομικά Εγκλήματα εισαγγελέων. Επίσης  ως Αντεισαγγελέας του Αρείου Πάγου υπήρξε αρμόδια για την προστασία των ανηλίκων, στο πλαίσιο δε της αρμοδιότητάς της αυτής συνεργάσθηκε με συναδέλφους της και με πολλές συναρμόδιες υπηρεσίες και φορείς, κρατικούς, αλλά και της κοινωνίας των πολιτών, διεθνείς οργανισμούς κλπ για την επίλυση πλείστων όσων προβλημάτων, όπως αναφορικά με τoυς ασυνόδευτους ανήλικους, με την αναδοχή και υιοθεσία κλπ, εκδίδοντας σχετικές κατά περίσταση εγκυκλίους και γνωμοδοτήσεις και μετέχοντας σε ομάδες εργασίας και σχετικά σεμινάρια.  Στη διάρκεια της σταδιοδρομίας της χειρίστηκε πολλές σοβαρές υποθέσεις. Μεταξύ άλλων, ως Εισαγγελέας Πρωτοδικών, εισηγήθηκε στο αρμόδιο Δικαστικό Συμβούλιο την παραπομπή των υπαιτίων για την κατάρρευση του εργοστασίου της «Ρικομέξ» στο σεισμό του 1999, με 39 νεκρούς, για «ανθρωποκτονία από πρόθεση με ενδεχόμενο δόλο». Ως Εισαγγελέας Εφετών, κατείχε, με την ιδιότητα της τακτικής Εισαγγελέως, την έδρα του Τριμελούς Εφετείου Κακουργημάτων Αθηνών, που δίκασε τον πρώην Υπουργό Απόστολο Αθανάσιο Τσοχατζόπουλο. Ως Αντεισαγγελέας του Αρείου Πάγου, χειρίστηκε, υπό την ιδιότητα της Εισαγγελέως του Δικαστικού Συμβουλίου του άρθρου 86 του Συντάγματος, την υπόθεση του διαγωνισμού των τηλεοπτικών αδειών του 2016, συντάσσοντας τη σχετική παραπεμπτική πρόταση. Γνωρίζει γαλλικά (κάτοχος διπλώματος Superieur III) και αγγλικά. Είναι έγγαμη και μητέρα δύο παιδιών. ",False
newsbomb.gr,https://www.kathimerini.gr/society/562537990/kykloforiakes-rythmises-stis-leoforoys-athinon-kai-schistoy/,,Κυκλοφοριακές ρυθμίσες στις λεωφόρους Αθηνών και Σχιστού,2023-07-25T15:52:08+03:00,Newsroom,"Η κυκλοφορία των οχημάτων θα διεξάγεται από τις εναπομένουσες λωρίδες κυκλοφορίας Προσωρινές κυκλοφοριακές ρυθμίσεις θα εφαρμοστούν τις επόμενες μέρες στη λεωφόρο Αθηνών και στη λεωφόρο Σχιστού λόγω εργασιών επιθεώρησης της γέφυρας Α/Κ Λ. Σχιστού – Σκαραμαγκά. Οπως ανακοίνωσε η Αστυνομία, θα πραγματοποιηθεί προσωρινή και τμηματική διακοπή της κυκλοφορίας των οχημάτων στα παρακάτω οδικά τμήματα, περιοχής Δήμου Χαϊδαρίου, κατά τις ώρες 00.01΄έως 05.00΄ως εξής: -Στη δεξιά λωρίδα της Λεωφ. Αθηνών στο ύψος της γέφυρας Α/Κ Λ. Σχιστού – Σκαραμαγκά (κάτω από τη γέφυρα) και στα δύο ρεύματα κυκλοφορίας στις 26 και 27-07-2023. Κατά την ανωτέρω διακοπή η κυκλοφορία των οχημάτων θα διεξάγεται από τις εναπομένουσες λωρίδες κυκλοφορίας. -Στη δεξιά λωρίδα της Λεωφ. Σχιστού στο ύψος της γέφυρας Α/Κ Λ. Σχιστού – Σκαραμαγκά (πάνω στη γέφυρα) και στα δύο ρεύματα κυκλοφορίας στις 28-07-2023. Κατά την ανωτέρω διακοπή η κυκλοφορία των οχημάτων θα διεξάγεται από τις εναπομένουσες λωρίδες κυκλοφορίας. Η ΕΛΑΣ απευθύνει έκκληση στους οδηγούς των οχημάτων να είναι ιδιαίτερα προσεκτικοί κατά την διέλευσή τους από τα σημεία των εργασιών και να ακολουθούν την υπάρχουσα οδική σήμανση. ",False
newsbomb.gr,https://www.kathimerini.gr/society/562537897/aigio-ilikiomeni-entopistike-nekri-meta-apo-fotia-sto-spiti-tis/,,Αίγιο: Ηλικιωμένη εντοπίστηκε νεκρή μετά από φωτιά στο σπίτι της,2023-07-25T15:34:16+03:00,Newsroom,"Ερευνες για τα αίτια διενεργεί το ανακριτικό τμήμα της πυροσβεστικής Τη σορό μίας ηλικιωμένης γυναίκας εντόπισαν οι πυροσβέστες, κατά την διάρκεια κατάσβεσης φωτιάς, σε σπίτι στο Αίγιο. Η πυροσβεστική ειδοποιήθηκε για φωτιά σε μονοκατοικία επί της οδού Παυσανίου και όταν οι πυροσβεστικές δυνάμεις, που αποτελούνταν από 12 πυροσβέστες με έξι οχήματα, έφθασαν στο σημείο, ξεκίνησαν αμέσως την επιχείρηση κατάσβεσης της φωτιάς. Στη συνέχεια εντόπισαν την σορό της γυναίκας, ενώ έρευνες για τα αίτια που προκάλεσαν την φωτιά διενεργεί το ανακριτικό τμήμα της πυροσβεστικής. ΑΠΕ-ΜΠΕ ",False
newsbomb.gr,https://www.kathimerini.gr/society/562536718/pyrkagia-sti-rodo-ekpliktikoi-oi-ntopioi-mesa-stin-tragodia-poy-pernaei-i-chora-toys/,,,,,"Η λέξη #Rhodes, η Ρόδος δηλαδή στα αγγλικά, είναι από χθες από τους πιο δημοφιλείς όρους στο βρετανικό Twitter, καθώς πολλοί από τους τουρίστες που αναγκάστηκαν να εγκαταλείψουν ξενοδοχεία του νησιού είναι Βρετανοί. Διαβάζοντας κάποια από τα 30.000 tweets που έχουν γραφτεί από χθες και εμπεριέχουν τη λέξη «Rhodes», γίνεται προφανές ότι το θέμα έχει προκαλέσει ένα άτυπο ντιμπέιτ στα βρετανικά σόσιαλ μίντια: ήταν η φωτιά εμπρησμός ή αποτέλεσμα της κλιματικής αλλαγής; Το Twitter έχει χωριστεί σε όσους κρούουν τον κώδωνα του κινδύνου για τη νέα πραγματικότητα που δημιουργεί η κλιματική αλλαγή και σε αρνητές του φαινομένου. Αλλοι γράφουν για την άνιση έμφαση που δίνεται από τα βρετανικά μέσα στην ταλαιπωρία των τουριστών, σε σχέση με τη σκληρή πραγματικότητα που βιώνουν οι ντόπιοι, αλλά και το γεγονός ότι η τοπική χλωρίδα και η πανίδα έγιναν στάχτη. Κάποιοι σημειώνουν πόσο εύκολο είναι, αν αλλάξουν οι συνθήκες, να γίνει κανείς –έστω για λίγο– πρόσφυγας. Και αρκετοί, αυτόπτες μάρτυρες των γεγονότων, μοιράζονται όσα έχουν ζήσει, πλέκοντας το εγκώμιο στους ντόπιους που τους βοήθησαν με φαγητό αλλά και στέγη, κατανοώντας την αγωνία του ξένου επισκέπτη που βρίσκεται σε μια ξένη χώρα, φοβισμένος και κινδυνεύοντας από μια ανεξέλεγκτη πύρινη λαίλαπα. «Κοιμηθήκαμε σε ένα σχολείο όπου υπήρχαν πολλοί εθελοντές που μας έφεραν φαγητό, νερό, στρώματα, μας βοήθησαν να βρούμε δωμάτιο και μας μετέφεραν στη Χώρα της Ρόδου», έγραψε ο Μάθιου Γουόρντ, τουρίστας από το Λιντς. «Απίστευτη φιλοξενία και καλοσύνη», συμπλήρωσε. Μόνο καλά λόγια έχουν να πουν οι Βρετανοί τουρίστες, που έζησαν από πρώτο χέρι τον τρόμο, για τη βοήθεια που τους παρείχαν οι κάτοικοι της Ρόδου – Στο στόχαστρό τους οι εταιρείες ταξιδίων. Ο Τζέιμι ΜακΜάχον έγραψε στο Twitter πως ντόπιοι στον οικισμό Αφάντου τους έδωσαν φαγητό, παιχνίδια και πάνες για τα παιδιά, και τους βοήθησαν να βρουν ταξί για τα ξενοδοχεία τους, κάτι που οι ταξιδιωτικές και αεροπορικές εταιρείες με τις οποίες είχαν κλείσει τις διακοπές τους δεν έκαναν. «Μόλις μας μετέφεραν σε ένα σχολείο της Ρόδου», έγραψε η Τζοάν. «Οι ντόπιοι είναι εκπληκτικοί μέσα σε αυτή την απίστευτη τραγωδία που περνάει η χώρα τους», συμπλήρωσε. «Η κόρη μου κι εγώ είμαστε ασφαλείς πάνω σε μια βάρκα», δήλωσε στο Twitter η Καζ Ντερμπισάιρ από το Λέστερ, σημειώνοντας πως οι δυο τους είχαν χωριστεί από την υπόλοιπη οικογένεια που προχθές το βράδυ βρισκόταν ακόμη στην παραλία. Στο tweet της συμπεριέλαβε μια φωτογραφία από τη βραδινή τους διάσωση, στην οποία φαίνονται τα σκούρα νερά της θάλασσας και η φωτιά που έκαιγε στο βάθος. «Βρισκόμαστε σε ένα σχολείο», ανέφερε σε δεύτερο tweet αργότερα, αναρτώντας και μια φωτογραφία στην οποία φαίνεται η κόρη της να ξαπλώνει στο πάτωμα. «Οι ντόπιοι», συμπλήρωσε, «έχουν υπάρξει τρομεροί. Μας έφεραν νερό και φαγητό. Ακόμη κανένα σημάδι ζωής από κάποιον εκπρόσωπο της Jet2». Οπως η κ. Ντερμπισάιρ, έτσι και πολλοί άλλοι τουρίστες που βρέθηκαν στη Ρόδο χρησιμοποίησαν τα σόσιαλ μίντια για να προσπαθήσουν να έρθουν σε επικοινωνία με εκπροσώπους των αεροπορικών εταιρειών με τις οποίες έκλεισαν εισιτήρια. «Χάος στο αεροδρόμιο της Ρόδου απόψε», έγραψε η Τζες Μπέιλι ξημερώματα Κυριακής, συμπεριλαμβάνοντας στο tweet της φωτογραφία που απεικονίζει την τεράστια ουρά έξω από το αεροδρόμιο. Απευθυνόμενη στην αεροπορική εταιρεία ταξιδίων TUI ανέφερε: «Γιατί φέρατε εμάς, και εκατοντάδες άλλους ανθρώπους, εδώ όταν τα ξενοδοχεία είναι αποκομμένα από τις φωτιές; Τελείως ανεύθυνο». Αιώνια ευγνωμοσύνη στους ντόπιους εξέφρασε και ο Αμπι Ντέιβις. «Δύο φανταστικοί ντόπιοι είχαν την καλοσύνη να μας μεταφέρουν σε ασφαλές σημείο, στο βόρειο τμήμα του νησιού. Θα τους είμαστε για πάντα ευγνώμονες», έγραψε στην ανάρτησή του. ",False
newsbomb.gr,https://www.kathimerini.gr/society/562537873/syntrivi-canadair-stin-karysto/,,Πτώση Canadair στην Κάρυστο,2023-07-25T15:10:31+03:00,Newsroom,"Το αεροσκάφος πραγματοποιούσε ρίψεις νερού στον Πλατανιστό για την κατάσβεση της πυρκαγιάς στην περιοχή Αεροσκάφος Canadair κατέπεσε στην περιοχή του Πλατανιστού στην Κάρυστο, όπου πραγματοποιούσε ρίψεις νερού για την κατάσβεση της πυρκαγιάς που βρίσκεται σε εξέλιξη στην περιοχή. Σύμφωνα με πληροφορίες, στο αεροσκάφος επέβαιναν δύο άτομα. Ανήκε στην 355 Μοίρα Τακτικών Μεταφορών.  Κατά τη διάρκεια της επιχείρησης κατάσβεσης ο πλωτήρας του αεροσκάφους προσέκρουσε σε δέντρο.   Σε πλήρη εξέλιξη βρίσκεται η επιχείρηση έρευνας και διάσωσης.   «Την Τρίτη 25 Ιουλίου 2023 και ώρα 15:05 αεροσκάφος τύπου CL-215, με πλήρωμα δύο Ιπταμένους, της 355 Μοίρας Τακτικών Μεταφορών της 112 Πτέρυγας Μάχης, κατέπεσε κατά τη διάρκεια αεροπυρόσβεσης στον Πλατανιστό Ευβοίας. Σε εξέλιξη βρίσκεται επιχείρηση έρευνας – διάσωσης για τους δύο Ιπταμένους. Στην περιοχή έχουν σπεύσει 1 ελικόπτερο Super Puma και 1 ελικόπτερο ΑΒ-205 της Πολεμικής Αεροπορίας, καθώς και 1 ελικόπτερο S-70 του Πολεμικού Ναυτικού». ",False
newsbomb.gr,https://www.kathimerini.gr/society/562537864/areios-pagos-nea-proedros-i-ioanna-klapa-eisaggeleas-i-georgia-adeilini/,,Αρειος Πάγος: Νέα πρόεδρος η Ιωάννα Κλάπα – Εισαγγελέας η Γεωργία Αδειλίνη,2023-07-25T14:42:45+03:00,Ιωάννα Μάνδρου,"Σε αξιοκρατικές επιλογές για την ηγεσία της πολιτικής και ποινικής δικαιοσύνης προχώρησε χθες η κυβέρνηση, καθώς με απόφαση του υπουργικού συμβουλίου, νέα πρόεδρος του Αρείου Πάγου ορίστηκε η αρεοπαγίτης Ιωάννα Κλάπα και εισαγγελέας, η αντεισαγγελέας του ανωτάτου δικαστηρίου Γεωργία Αδειλίνη. Η απόφαση του υπουργικού συμβουλίου ελήφθη μετά από σχετική πρόταση του υπουργού Δικαιοσύνης Γιώργου Φλωρίδη. Και οι δύο ανώτατες δικαστικοί που θα ηγηθούν του Αρείου Πάγου και του συνόλου της ποινικής και πολιτικής δικαιοσύνης θα παραμείνουν στις θέσεις τους για δύο ακόμα χρόνια, καθώς και οι δύο συνταξιοδοτούνται το 2025. Η επιλογή τους, έγινε μεταξύ αρίστων δικαστικών και εισαγγελικών λειτουργών, με το βασικό κριτήριο την ικανότητα τους, την νομική τους κατάρτιση, την επιτυχημένη δικαστική διαδρομή και την δυνατότητα τους να υποστηρίξουν τις θεσμικές αλλαγές που έχει εξαγγείλει ο πρωθυπουργός για τη δικαιοσύνη, σε μια προσπάθεια βαθύτατου εκσυγχρονισμού και τεχνολογικής της αναβάθμισης του δικαστικού μας συστήματος. Η νέα Πρόεδρος του Αρείου Πάγου Ιωάννα Κλάπα με μακρά και επιτυχημένη δικαστική πορεία, έχει χειριστεί σημαντικές υποθέσεις σε όλα τα στάδια της δικαστικής της διαδρομής , ενώ διακρίθηκε ως ανακρίτρια (μαζί με την Μαρία Δημητροπούλου) στην πολύκροτη υπόθεση της ΧΑ, με εισαγγελέα τότε τον επίτιμο σήμερα εισαγγελέα του Αρείου Πάγου Ισίδωρο Ντογιάκο. Η Ιωάννα Κλάπα επίσης διαδραμάτισε σημαντικό ρόλο, μαζί και με άλλους ικανούς ανώτατους δικαστικούς, ως μέλος του Α1 Τμήματος του ανωτάτου δικαστηρίου για την απαγόρευση συμμετοχής στις εκλογές του έγκλειστου πρώην βουλευτή της ΧΑ Ηλία Κασιδιάρη, ενώ υπήρξε πρόεδρος στο Ειδικό Δικαστήριο που δίκασε και καταδίκασε τον πρώην υπουργό Νίκο Παππά για τις τηλεοπτικές άδειες. Η νέα πρόεδρος διακρίνεται για την αποφασιστικότητα της, την εργατικότητα της και εν γένει την υπηρεσιακή της επάρκεια. Σε ό,τι αφορά τη νέα εισαγγελέα του Αρείου Πάγου Γεωργία Αδειλίνη, η οποία «σάρωσε» κατά την πρόσφατη ακρόαση ανώτατων εισαγγελικών λειτουργών στην Επιτροπή Θεσμών και Διαφάνειας (συγκέντρωσε ρεκόρ ψήφων, 21 συνολικά καθώς ψηφίστηκε και από κόμματα της αντιπολίτευσης) πρόκειται για εισαγγελική λειτουργό με υψηλό κύρος, νομομάθεια, σύνεση και ήθος. Διετέλεσε σε κρίσιμα πόστα, κατά καιρούς, με σημαντικότερο εκείνο της εισαγγελέως της ΕΥΠ επί κυβερνήσεως ΣΥΡΙΖΑ αλλά και στη συνέχεια για ένα διάστημα και επί κυβερνήσεως Νέας Δημοκρατίας. Επίσης και ως αντεισαγγελέας του ανωτάτου δικαστηρίου είχε προτείνει για την ενοχή του πρώην υπουργού του ΣΥΡΙΖΑ Νίκου Παππά, ενώ ήταν η εισαγγελέας στη δίκη για τα εξοπλιστικά με κατηγορούμενο τον πρώην υπουργό Ακη Τσοχατζόπουλο. Διακρίνεται για την αποτελεσματικότητα της παρά το χαμηλό προφίλ που διαθέτει. Η κυβέρνηση οδηγήθηκε στην επιλογή των Αδειλίνη – Κλάπα καθώς αποφάσισε να μην επιλέξει ηγεσία στο ανώτατο δικαστήριο για ένα μόνον χρόνο, αποκλείοντας έτσι από την επιλογή, άξιους, ικανούς και σημαντικούς δικαστικούς, όπως ο Νικόλαος Πιπιλίγκας και ο Γεώργιος Χριστοδούλου που είναι αντιπρόεδροι σήμερα στον Αρειο Πάγο αλλά συνταξιοδοτούνται τον Ιούνιο του 2024. Σε ό,τι αφορά την επιλογή νέων αντιπροέδρων στον Αρειο Πάγο η κυβέρνηση αναμένεται -και εδώ- να προχωρήσει σε αξιοκρατικές επιλογές ικανότατων δικαστικών λειτουργών ανάμεσα στους οποίους ξεχωρίζει η Μαρία Λεπενιώτη, δικαστικός με κύρος, επάρκεια, εξαιρετικά στιβαρή και ικανή. Η Μαρία Λεπενιώτη πέραν της επιτυχημένης δικαστικής διαδρομής, υπήρξε η εμβληματική πρόεδρος στη δίκη της ΧΑ κρατώντας με μαεστρία το τιμόνι της διαδικασίας για πέντε και πλέον χρόνια (τόσο κράτησε η δίκη) ενώ με την εμπειρία της σφράγισε την ιστορική απόφαση καταδίκης της ΧΑ ως εγκληματικής οργάνωσης. Η νέα εισαγγελέας του Αρείου Πάγου, αμέσως μετά την επιλογή της, σε δήλωση της έθεσε ως προτεραιότητα το θέμα της βραδύτητας στην απονομή της δικαιοσύνης σημειώνοντας ότι πλήττει το κράτος δικαίου, εμπεδώνει αίσθημα ατιμωρησίας και υποσκάπτει την κοινωνική ειρήνη. ",False
newsbomb.gr,https://www.kathimerini.gr/society/562535869/i-metamesonyktia-odysseia-exo-apo-ta-ktimatologika-grafeia/,,,,,"Η ώρα είναι 5 π.μ. -έξω είναι ακόμη σκοτεινά- και η Πέγκυ Αλεξανδροπούλου έχει μόλις φτάσει έξω από το Κτηματολογικό Γραφείο Αθηνών (πρώην Υποθηκοφυλακείο), στην οδό Αριστοτέλους. Η πρώτη της κίνηση είναι να συμπληρώσει το όνομά της στη λίστα που βρίσκεται τοιχοκολλημένη στην είσοδο. Από εδώ και στο εξής, ο χρόνος θα κυλήσει αργά. Θα περιμένει ως τις 08.30, την ώρα που η υπηρεσία θα ανοίξει τις πόρτες της για να εξυπηρετήσει το κοινό. Για την έμπειρη δικηγόρο, με ειδίκευση στο αστικό δίκαιο, αυτή είναι μία ρουτίνα, που τη ζει σχεδόν όλο τον χρόνο, χειμώνα – καλοκαίρι.  Όπως εκείνη, δεκάδες ακόμη συνάδελφοί της φτάνουν, μέσα στη νύχτα, έξω από το κλειστό Κτηματολογικό Γραφείο με σκοπό να συμπληρώσουν κατά προτεραιότητα το όνομά τους στην «πολύτιμη» λίστα και να διεκπεραιώσουν -όσο το δυνατό γρηγορότερα- τις απαραίτητες διαδικασίες για λογαριασμό των πελατών τους. Η Π. Αλεξανδροπούλου, δικηγόρος παρ’ Αρείω Πάγω, περιγράφει στην «Κ» τη μεταμεσονύκτια «οδύσσεια» ενός δικηγόρου, στην είσοδο του Κτηματολογικού Γραφείου της Αθήνας. «Η προσέλευση ξεκινά στις 04.00 τα ξημερώματα, τις τελευταίες εβδομάδες με τις πολύ υψηλές θερμοκρασίες, ίσως και λίγο νωρίτερα. Μέχρι το άνοιγμα του Γραφείου στις 08.30, περίπου 150 άτομα έχουν συμπληρώσει το όνομά τους στην τοιχοκολλημένη λίστα έξω από το κτίριο. Σε αυτό το διάστημα, κάποιοι φεύγουν και επιστρέφουν, κάποιοι άλλοι περιμένουν στα αυτοκίνητά τους σε κοντινή απόσταση και αρκετοί παραμένουν υπομονετικά όρθιοι έξω από την υπηρεσία. Στις 8.30, ένας υπάλληλος του Κτηματολογικού Γραφείου, με τη λίστα των ονομάτων ανά χείρας, μάς μοιράζει σφραγισμένα χαρτάκια με νούμερα, ανάλογα με τον αριθμό των πράξεων για κατάθεση. Για να εξυπηρετηθεί όσο το δυνατόν μεγαλύτερος αριθμός πελατών, έχει καθοριστεί ατύπως ένα ανώτατο όριο τεσσάρων πράξεων, ανά συναλλασσόμενο. Ακολουθεί ο προέλεγχος των εγγράφων και όταν αυτός ολοκληρωθεί, μάς δίνουν ένα δεύτερο νούμερο για το ταμείο. Ο συνολικός χρόνος αναμονής μπορεί να φτάσει τις έξι με επτά ώρες», λέει η κ. Αλεξανδροπούλου και προσθέτει: «Η κτιριακή υποδομή, δυστυχώς, δεν επιτρέπει την υποδοχή του κοινού σε κάποια εσωτερική αίθουσα αναμονής, με αποτέλεσμα πολύ λίγα άτομα να μπορούν να μπουν κάθε φορά στο κτίριο. Οι υπόλοιποι είναι υποχρεωμένοι όλη αυτήν την ώρα να περιμένουν στο πεζοδρόμιο». Ως συνώνυμες της «απίστευτης ταλαιπωρίας» και της «ατελείωτης αναμονής σε ουρές» περιγράφει τις συνθήκες εργασίας για κάθε δικηγόρο που συναλλάσσεται με τα Κτηματολογικά Γραφεία της Αττικής, ο Δημήτρης Μουντζουράκης ο οποίος ασχολείται κυρίως με υποθέσεις κτηματαγοράς. Από το 1998 στη μάχιμη δικηγορία, βλέπει με αγανάκτηση την προβληματική κατάσταση των τελευταίων ετών, που όπως λέει, έχει οδηγήσει στην απαξίωση του επαγγέλματος.  Είναι ενδεικτικό το περιστατικό που περιγράφει στην «Κ». «Σε μία από τις ατέρμονες αναμονές μου στην ουρά για να πάρω “χαρτάκι” προτεραιότητας από τις πρώτες πρωινές ώρες στο Υποθηκοφυλακείο, σημερινό Κτηματολογικό Γραφείο Αθηνών, μία κυρία -για την οποία προφανώς ήταν πρωτόγνωρη η συγκεκριμένη εμπειρία- φώναξε με αγανάκτηση: “Δεν μπορούμε να περιμένουμε τόσες ώρες, έχουμε και δουλειές, δεν είμαστε δικηγόροι”. Νομίζω ότι με αυτή τη φράση αποτυπώνεται με τον πλέον γλαφυρό τρόπο τόσο η επαγγελματική μας καθημερινότητα στα Κτηματολογικά Γραφεία, όσο και η διαρκής απαξίωση του κλάδου μας», λέει ο κ. Μουντζουράκης.   Oπως περιγράφουν δικηγόροι στην «Κ», η κατάσταση άρχισε να επιδεινώνεται δραματικά κατά την περίοδο της πανδημίας, λόγω της σώρευσης πράξεων προς μεταγραφή ή καταχώρηση. Σε αυτή την κατάσταση συνετέλεσαν, όμως, όπως λένε, και άλλοι παράγοντες. «Τα προβλήματα άρχισαν να εμφανίζονται τον Σεπτέμβριο του 2020, οπότε και ξεκίνησε η ενσωμάτωση Υποθηκοφυλακείων στο Κτηματολόγιο, με πολύ γρήγορο ρυθμό, αλλά χωρίς να έχει εξασφαλιστεί η κατάλληλη υποδομή και το απαραίτητο προσωπικό για έναν τόσο μεγάλο όγκο καταθέσεων, πράξεων και εγγράφων. Στο Κορωπί, για παράδειγμα, συχνά οι λιγοστοί υπάλληλοι, αναγκάζονται να βγουν με συσκευές POS έξω από το Γραφείο, επειδή κατά καιρούς δεν υπάρχει καλό σήμα μέσα στον χώρο. Χρειάζεται, πάντως, εξειδικευμένο προσωπικό από πολλούς κλάδους για να διορθωθεί η κατάσταση», τονίζει στην «Κ» η Πηνελόπη Κατσόγιαννου, δικηγόρος Αθήνας, από το 2004. Πριν από μερικούς μήνες χρειάστηκε και η ίδια, στο πλαίσιο μιας επαγγελματικής υποχρέωσης, να πάει στο παλιό Υποθηκοφυλακείο, στην οδό Αριστοτέλους. Eχοντας καταχωρήσει το όνομά της στη λίστα από τις 4 τα ξημερώματα, κατάφερε να πάρει το «χαρτάκι» νούμερο 22 και να ολοκληρώσει τη δουλειά της στις 11.30, ακριβώς επτάμισι ώρες μετά. «Αυτό δεν πληρώνεται. Δεν μπορείς να ζητήσεις αντίστοιχη αμοιβή από τον πελάτη. Η ελάχιστη χρονοχρέωση για εξωδικαστικές δουλειές από τον Δικηγορικό Σύλλογο Αθηνών είναι 80 ευρώ + 24% ΦΠΑ, ενώ υπάρχουν διεκπεραιωτές που κάνουν ακριβώς το ίδιο με ένα ευτελές αντίτιμο», εξηγεί. Η εμφάνιση των ερασιτεχνών διεκπεραιωτών, που όπως τονίζουν οι δικηγόροι κάνουν δυσκολότερη τη δουλειά τους μέσα στα Κτηματολογικά Γραφεία, είναι αποτέλεσμα της κατάστασης που έχει δημιουργηθεί τον τελευταίο καιρό από τις ατέρμονες ουρές. Διαχωρίζουν, πάντως, τους «αλεξιπτωτιστές» του χώρου, από τους εργαζόμενους στα επαγγελματικά γραφεία διεκπεραιώσεων που ανέκαθεν λειτουργούσαν. «Εμφανίστηκαν πριν από μερικούς μήνες αρχικά ως “συνεργάτες” συμβολαιογραφικών ή δικηγορικών γραφείων και πλέον βλέπουμε και χορηγούμενες διαφημιστικές αναρτήσεις στο διαδίκτυο», λέει ο κ. Μουντζουράκης. «Εναντι κάποιου χαμηλού αντιτίμου, οι φερόμενοι ως “διεκπεραιωτές” στήνονται από τα μεσάνυχτα έξω από τα Κτηματολογικά Γραφεία, αναρτούν τις χειρόγραφες λίστες και “πιάνουν σειρά”, έχοντας να καταχωρήσουν πολυάριθμες πράξεις λειτουργώντας, στην ουσία, εις βάρος κάποιου που έχοντας μία μόνο πράξη, κινδυνεύει να περιμένει μία ολόκληρη μέρα και να μην καταφέρει να εξυπηρετηθεί». Και οι τρεις δικηγόροι που μίλησαν στην «Κ» τόνισαν την ευγένεια, αλλά και την προθυμία των περισσότερων εργαζομένων στα Κτηματολογικά Γραφεία να εξυπηρετήσουν το κοινό, παρά τις καθημερινές αντίξοες συνθήκες στον χώρο εργασίας τους. «Ο παρεχόμενος βοηθητικός εξοπλισμός εντός των εγκαταστάσεων είναι συνήθως απαρχαιωμένος -σε κάποιες περιπτώσεις ακόμη και μουσειακός- αλλά με καλή διάθεση η δουλειά ως προς τους ελέγχους γίνεται», τονίζει ο κ. Μουντζουράκης, δίνοντας τη δική του εξήγηση για το καθημερινό αδιέξοδο στα Κτηματολογικά Γραφεία: «Σε αυτό οδηγούν οι συγχωνεύσεις και καταργήσεις πολλών κατά τόπους Κτηματολογικών Γραφείων με την ένταξή τους στον Ενιαίο Φορέα του Κτηματολογίου Αθηνών και η μετακίνηση πολλών υπαλλήλων Υποθηκοφυλακείων σε άλλες οργανικές θέσεις». Ο ίδιος, εστιάζει «στα συχνά λάθη που εντοπίζονται στις καταγραφές των ακινήτων στα Κτηματολογικά Φύλλα, για τα οποία δεν υπάρχει ενιαίος τρόπος αντιμετώπισης των προβλημάτων που ανακύπτουν».  Από το 2018 είχε αποφασιστεί η σταδιακή κατάργηση των υποθηκοφυλακείων της χώρας και η μετάβαση στο Ελληνικό Κτηματολόγιο, με σκοπό την ψηφιοποίηση εκατομμυρίων σελίδων των αρχείων που διατηρούν τα υποθηκοφυλακεία. Με την ολοκλήρωση της ενσωμάτωσής τους στον Φορέα του Εθνικού Κτηματολογίου και τη σταδιακή ψηφιοποίηση των αρχείων, η ηγεσία του υπουργείου Ψηφιακής Διακυβέρνησης (που εποπτεύει τον Φορέα), φιλοδοξεί να επιλύσει τα τεράστια γραφειοκρατικά προβλήματα που απασχολούν δικηγόρους, μηχανικούς, συμβολαιογράφους και απλούς πολίτες στις συναλλαγές για τα ακίνητα. Πριν από λίγες μέρες, ο αρμόδιος υφυπουργός Ψηφιακής Διακυβέρνησης, Κωνσταντίνος Κυρανάκης είχε υπογραμμίσει, άλλωστε, ότι το Κτηματολόγιο αποτελεί πρώτο τομέα προτεραιότητας, προκειμένου να μπει το συντομότερο ένα τέλος στην ταλαιπωρία χιλιάδων πολιτών. Οι δικηγόροι, από την πλευρά τους, τονίζουν ότι τα προβλήματα στα κτηματολογικά γραφεία θα επιλυθούν μόνο εφόσον απλοποιηθεί και ολοκληρωθεί η δυνατότητα ηλεκτρονικής υποβολής και έκδοσης για το σύνολο των πιστοποιητικών. Έως τότε, ζητούν να λειτουργήσει ηλεκτρονική διαδικασία για τον καθορισμό ραντεβού στις δια ζώσης συναλλαγές, να επεκταθεί το ωράριο λειτουργίας των γραφείων, αλλά και να στελεχωθεί η υπηρεσία με επαρκή αριθμό καταρτισμένων υπαλλήλων. ",True
newsbomb.gr,https://www.kathimerini.gr/society/562537522/oi-rodites-poy-anoixan-ta-spitia-toys-gia-toys-toyristes/,,,,,"Σε μια δροσερή αυλή στην Ιαλυσό της Ρόδου ηχούν μελωδίες του Έρικ Κλάπτον και των Deep Purple. Ο Τζέικ με την παρηγοριά της κιθάρας του προσπαθεί να αφήσει πίσω τις φωτιές και να ευχαριστήσει με αυτόν τον τρόπο την Ειρήνη Παπασταμάτη, που άνοιξε το σπίτι της στην οικογένειά του. Άλλωστε, όπως λέει, «είμαστε όλοι ροκάδες και έτσι ταιριάξαμε». Στο πρωινό που απολαμβάνουν όλοι μαζί κυριαρχούν παιδικά γιαούρτια, κρέμες και γάλατα. Ήταν τα πρώτα πράγματα που έτρεξαν να προμηθευτούν οι κόρες της Ειρήνης, όταν ειδοποιήθηκαν από τη μητέρα τους ότι επιστρέφει από το γήπεδο της Ιαλυσού παρέα με μία οικογένεια Βρετανών. Ο Τζέικ βρίσκεται στο νησί για διακοπές μαζί με τη γυναίκα του, τα δύο τους παιδιά και τους παππούδες τους. Όταν η φωτιά πλησίασε τον Λάρδο, όπου και διέμεναν, αναγκάστηκαν να απομακρυνθούν και να μεταφερθούν με φορτηγό του στρατού στο γήπεδο της Ιαλυσού. Εκεί βρέθηκε η Ειρήνη με τον σύζυγό της, αρχικά για να συνδράμουν με τρόφιμα. Όταν είδε δεκάδες τουρίστες να συρρέουν και να ξαπλώνουν σε στρώματα, αποφάσισε να διαθέσει ένα δωμάτιο του σπιτιού της και να φιλοξενήσει μία οικογένεια.  Οι πρώτοι «επισκέπτες» ήταν τουρίστες από την Αυστρία με τρίδυμα παιδιά. Έμειναν για ένα βράδυ και γύρισαν στη χώρα τους με την προγραμματισμένη πτήση τους. «Στο αεροδρόμιο τους αποχαιρετήσαμε με δάκρυα στα μάτια. Δεθήκαμε μαζί τους μέσα σε μόλις μία μέρα», περιγράφει. Το δωμάτιο έμεινε άδειο μόνο για λίγες ώρες, καθώς η Ειρήνη επέστρεψε στο γήπεδο και πήρε μαζί της την οικογένεια του Τζέικ. Θα γυρίσουν στις πατρίδες τους, εμείς όμως θα μείνουμε με τα καμένα. «Είναι ενθουσιασμένοι με την φιλοξενία των ντόπιων, αλλά πολύ απογοητευμένοι από τα πρακτορεία τους και την κυβέρνηση. Δεν βλέπουν να γίνεται κάτι από εκεί. Βασιζόμαστε στους εθελοντές και στην αλληλεγγύη. Εμείς, όπου υπάρχει ανάγκη, προσπαθούμε να συνδράμουμε. Το ίδιο είχαμε κάνει και το ’15 με τους πρόσφυγες από τη Συρία. Δεν μας έχει περάσει τίποτα διαφορετικό από το μυαλό», σχολιάζει στην «Κ» ενώ παράλληλα περιγράφει τα συναισθήματα που την κατακλύζουν αυτές τις μέρες. «Στεναχωριόμαστε γιατί θα γυρίσουν στις πατρίδες τους, εμείς όμως θα μείνουμε με τα καμένα. Το νησί μας ήταν ένας παράδεισος και έχει γίνει κόλαση. Εδώ και τρεις μέρες κλαίω. Όλοι κλαίμε. Ζούμε έναν εφιάλτη. Είναι σαν να μας επιτίθεται κάποιος». Εικόνες προσφυγικού ήρθαν και στο μυαλό του Δημήτρη Μίχαλου. «Κάτι έπρεπε να κάνουμε. Το θέμα με τους τουρίστες το δημιουργήσαμε εμείς. Εμείς τους βγάλαμε από τα ξενοδοχεία τους και έπρεπε από την πρώτη στιγμή να είμαστε δίπλα τους. Δεν φταίνε οι τουρίστες, αν εμείς είμαστε ανοργάνωτοι ή τα ξενοδοχεία δεν είχαν αντιπυρικές ζώνες να προστατεύσουν τους πελάτες τους. Νιώσαμε υποχρέωση απέναντι τους. Αν το μήνυμα είχε φτάσει σε περισσότερους κατοίκους θα σώζαμε και την τιμή της Ρόδου, γιατί τώρα έχουμε εκτεθεί αφάνταστα». Είναι ένας από τους δεκάδες εθελοντές στο Βενετόκλειο, όπου φιλοξενούνται 700 πληγέντες. Στην είσοδό του έχουν στήσει ένα κέντρο υποδοχής, στο οποίο καταγράφουν ονόματα, τηλέφωνα, ξενοδοχεία διαμονής και τα πρακτορεία των τουριστών. Παράλληλα, έχουν ανοίξει το κυλικείο του γηπέδου και προσφέρουν σε 24ωρη βάση τα προϊόντα δωρεάν. «Η καλύτερη στιγμή των Βρετανών ήταν όταν διαπίστωσαν το πρωί που ξύπνησαν ότι μπορούσαν να πιουν τσάι με γάλα, που είναι για αυτούς ό,τι ο καφές για εμάς. Οι Σκανδιναβοί προτιμούσαν κυρίως εσπρέσο», περιγράφει στην «Κ». Από το μικρόφωνο ενημέρωναν συνεχώς τους πυρόπληκτους τουρίστες ότι Ροδίτες προσφέρουν τα σπίτια τους για να φιλοξενήσουν αυτούς που είχαν περισσότερο ανάγκη. «Εκνευρίστηκα βέβαια γιατί υπήρχαν πολλά διαθέσιμα δωμάτια σε πλατφόρμες, όπου είχαν αυξηθεί και οι τιμές». Ο ίδιος πάντως γύρισε σπίτι του με ένα ζευγάρι Γερμανών, οι οποίοι επισκέπτονταν το νησί για έβδομη φορά. «Γίναμε οι καλύτεροι φίλοι. Για ώρες κάτσαμε στον καναπέ, ήπιαμε κρασί και μιλήσαμε για τη ζωή τους και τα παιδιά τους. Για τον φόβο που ένιωσαν στο ξενοδοχείο που εκκενώθηκε, δεν ήθελαν να μας πουν καθόλου. Στο σπίτι τουλάχιστον κατάφεραν να επικοινωνήσουν και να καθησυχάσουν τους δικούς τους ανθρώπους, καθώς ήταν για ώρες χωρίς σήμα. Μας διαβεβαίωσαν ότι θα ξαναέρθουν, ενώ κάποιοι που ταλαιπωρήθηκαν πιστεύω δεν θα ξανάρθουν. Δεν ξεχνάει, άλλωστε, ο κόσμος, ειδικά άμα τον ταλαιπωρείς. Εξάλλου, μετά από όλο αυτό μόνο η ανθρωπιά μένει». Μετά από τις κουραστικές βάρδιες στον ήλιο, ο κ. Μίχαλος υπέστη θερμοπληξία. Αυτός ήταν και ο λόγος που δεν διέθεσε το σπίτι του τη μέρα που αναχώρησαν οι Γερμανοί. «Φυσικά θα φιλοξενήσω και άλλους. Είναι τόσο απλό, δεν υπάρχει δεύτερη σκέψη. Τουλάχιστον κρατάμε την ανθρωπιά μας, που στην καθημερινότητα πολλές φορές την παραμερίζουμε». Για να εκφράσουν ίσως έμπρακτα την ευγνωμοσύνη τους, οι Γερμανοί που φιλοξένησε η Σοφία στο σπίτι της στην πόλη της Ρόδου, δήλωσαν και αυτοί ότι θα ξανάρθουν στο νησί την επόμενη χρονιά. «Στην αρχή ήταν στα χαμένα, μετά στο σπίτι χαλάρωσαν, έκαναν το μπάνιο τους και φάγαμε όλοι μαζί. Δε χαιρετηθήκαμε όταν έφυγαν, μας υποσχέθηκαν ότι θα έρθουν να μας βρουν πάλι». Όσο περιέγραφε την κατάσταση, η φωνή της έσπαγε από την συγκίνηση. «Το νησί μας καταστράφηκε. Η φωτιά πάει στο χωριό μου. Είναι πολύ λυπηρό αυτό που ζούμε. Πώς θα μαζέψει ο κόσμος τα ασυμμάζευτα; Πάει η φύση, τα δέντρα, τα ζωάκια, οι ελιές μας, οι αγρότες, καταστράφηκαν όλα». Παρόλα αυτά βρίσκει τη δύναμη και δηλώνει ότι το σπίτι της θα συνεχίσει να είναι ανοιχτό για όποιον έχει ανάγκη. «Είναι η πρώτη φορά που το κάνω και δεν το μετανιώνω». «Είναι υπέροχα εδώ, βλέπουμε και τα άστρα», αναφώνησε μία εξάχρονη, που αντιλαμβανόταν με μία παιδική αφέλεια την κατάσταση. Ήταν η μόνη που δεν βρισκόταν σε σοκ. «Δεν μπορούσα να κάνω αλλιώς», εξηγεί και η Καίτη Παρασκευά, η οποία άνοιξε τον παιδικό σταθμό που διαθέτει στην Ιαλυσό για να φιλοξενήσει και εκείνη πυρόπληκτους. «Σκέφτηκα πόσους μπορώ να πάρω να κοιμηθούν με αξιοπρέπεια. Δεν ήθελα να τους στοιβάξω. Το μόνο που ζήτησα ήταν οικογένειες για να μπορέσουν να χρησιμοποιήσουν τα παιχνίδια από το σχολείο μας». Πολλοί είχαν περάσει την προηγούμενη νύχτα τους σε ένα ξενοδοχείο, σε στρώματα που είχαν στρώσει στο γρασίδι. «Είναι υπέροχα εδώ, βλέπουμε και τα άστρα», αναφώνησε μία εξάχρονη, που αντιλαμβανόταν με μία παιδική αφέλεια την κατάσταση. Ήταν η μόνη που δεν βρισκόταν σε σοκ. Όσοι μεταφέρθηκαν στον παιδικό σταθμό ήταν πολύ τρομαγμένοι. Τουρίστες από την Ελβετία, τη Γερμανία και την Ελλάδα είχαν φύγει πανικοβλημένοι χωρίς τις βαλίτσες τους. Ήθελαν χρόνο για να ηρεμήσουν. Κάποιοι γονείς απομακρύνονταν από τα παιδιά τους, έβρισκαν μια γωνία και ξέσπαγαν σε κλάματα. «Προσπαθούμε να μην τους ενοχλούμε και να τους προσφέρουμε ό,τι χρειάζονται. Όλοι τους έκαναν μπάνιο στη νηπιαγωγό μας. Καλύπτουμε την ανοργανωσιά του κράτους. Όλος ο κόσμος, όλη η Ρόδος κάνουμε ό,τι μπορούμε», καταλήγει. ",True
newsbomb.gr,https://www.kathimerini.gr/society/562536763/nai-sto-kolympi-me-apla-metra-profylaxis-gia-toys-ilikiomenoys/,,"Ναι στο κολύμπι, με απλά μέτρα προφύλαξης για τους ηλικιωμένους",2023-07-25T11:31:00+03:00,Πέννυ Μπουλούτζα,"Η πλειονότητα των πνιγμών αφορά άτομα άνω των 60 ετών, κυρίως σε παραλίες χωρίς ναυαγοσώστη ή σε ώρες εκτός ωραρίου ναυαγοσωστικής κάλυψης «Χωρίς τις αισθήσεις του ανασύρθηκε πρωινές ώρες σήμερα, από την παραλία του Μαρκοπούλου Ωρωπού Αττικής, 92χρονος ημεδαπός» (23 Ιουλίου). «Χωρίς τις αισθήσεις της ανασύρθηκε πρωινές ώρες σήμερα από τη θαλάσσια περιοχή μεταξύ Ερέτριας – Αμαρύνθου νοτίου Ευβοϊκού κόλπου 78χρονη αλλοδαπή» (22 Ιουλίου), «…77χρονος… Χαλκιδική…» (22 Ιουλίου), «…79χρονη… Βουλιαγμένη…» (21 Ιουλίου). Μπορεί η είδηση ενός παιδιού που πνίγεται στη θάλασσα να είναι πάντα «εκκωφαντική», όμως οκτώ στις δέκα ανακοινώσεις του Λιμενικού που ξεκινούν με τη ζοφερή φράση «χωρίς τις αισθήσεις του ανασύρθηκε» αφορούν άτομα άνω των 60 ετών. Στη χώρα μας κατά μέσον όρο την τελευταία πενταετία (2018-2022) 359 άνθρωποι χάνουν κάθε χρόνο τη ζωή τους στο υδάτινο περιβάλλον, συμμετέχοντας σε δραστηριότητες αναψυχής. Πέρυσι καταγράφηκαν 386 σχετικοί θάνατοι, η συντριπτική πλειονότητα των οποίων στη θάλασσα (379). Το 69% ήταν Ελληνες και το 77% αφορούσε άτομα ηλικίας 60 ετών και άνω. Το 62% των πνιγμών συνέβη είτε σε παραλίες που δεν είχαν ναυαγοσώστη είτε σε ώρες εκτός ωραρίου ναυαγοσωστικής κάλυψης. Το πιο επικίνδυνο δίωρο της ημέρας για την παραλία είναι από τις 8 έως τις 10 π.μ. που καταγράφεται το 13% των θανάσιμων δυστυχημάτων. Από τις αρχές του 2023 έως και την περασμένη Πέμπτη είχαν καταγραφεί 125 θάνατοι στη θάλασσα σε δραστηριότητες αναψυχής. Δύο αφορούσαν ανήλικα παιδιά (επιπλέον δύο πνιγμοί παιδιών σημειώθηκαν σε πισίνα), 18 άτομα ηλικίας 18 έως 59 ετών, ενώ 105 θάνατοι αφορούσαν άτομα 60 ετών και άνω. «Σε ό,τι αφορά τα παιδιά, ο σημαντικότερος παράγοντας κινδύνου στη θάλασσα είναι η έλλειψη επιτήρησης από ενηλίκους», επισημαίνει στην «Κ» ο Ελευθέριος Μπουρνουσούζης, προϊστάμενος του Τμήματος Επιδημιολογίας και Πρόληψης Τραυματισμών του Εθνικού Οργανισμού Δημόσιας Υγείας. «Για τα ηλικιωμένα άτομα οι βασικοί παράγοντες κινδύνου είναι ότι είτε πηγαίνουν για μπάνιο τις πολύ πρωινές ώρες, πριν από τις 10 π.μ. που ξεκινάει το ωράριο για τους ναυαγοσώστες, είτε επιλέγουν παραλίες που δεν έχουν ναυαγοσώστη. Επιπλέον, συχνά υπερεκτιμούν τις δυνάμεις τους κολυμπώντας πιο βαθιά από όσο μπορούν ή, σε κάποιες περιπτώσεις, πηγαίνουν μόνοι τους χωρίς να έχουν μαζί τους κάποιον να τους βοηθήσει εάν αισθανθούν αδιαθεσία». Κάτι που επίσης μπορεί να επηρεάσει αρνητικά είναι η φαρμακευτική αγωγή που ενδεχομένως λαμβάνουν. Οπως επισημαίνει ο κ. Μπουρνουσούζης, «οι περισσότεροι δεν επικοινωνούν με τον γιατρό τους προκειμένου να τους τροποποιήσει την αγωγή το καλοκαίρι. Αυτό μπορεί να εγκυμονεί κινδύνους και να έχει επιπτώσεις στη δυνατότητα του οργανισμού να αντεπεξέλθει σε καταστάσεις όπως η αυξημένη ζέστη. Προς Θεού, δεν πρέπει να περάσει το μήνυμα να μην πηγαίνουν για μπάνιο οι ηλικιωμένοι. Το κολύμπι είναι μια πολύ καλή άσκηση για τη διατήρηση της φυσικής κατάστασης. Αυτό που εμείς προτείνουμε είναι απλές ενέργειες όταν πηγαίνουν στην παραλία για την ασφάλειά τους». Μεταξύ αυτών των συστάσεων είναι το κολύμπι υπό την επίβλεψη ναυαγοσώστη ή φίλου που γνωρίζει κολύμπι, η προοδευτική είσοδος και έξοδος από το νερό, και η κολύμβηση παράλληλα με την ακτή και μέσα στο οριοθετημένο από τις σημαδούρες χώρο. Ο ΕΟΔΥ, με αφορμή την 25η Ιουλίου 2023 – Παγκόσμια Ημέρα Πρόληψης Πνιγμού, υπενθυμίζει σε όλους ότι «ο πνιγμός συχνά είναι αθόρυβος και μπορεί να συμβεί γρήγορα σε οποιονδήποτε και οπουδήποτε υπάρχει νερό», και παροτρύνει όλα τα άτομα, και κυρίως της τρίτης ηλικίας, να απολαμβάνουν τη θάλασσα, αλλά πάντα με ασφάλεια. 125 θάνατοι σε θάλασσα έχουν καταγραφεί φέτος έως και τις 20 Ιουλίου. 105 πνιγμοί αφορούσαν άτομα 60 ετών και άνω. 379 θάνατοι σε θάλασσα καταγράφηκαν την περυσινή χρονιά. 50% των θανάτων το 2022 καταγράφηκαν σε παραλίες χωρίς ναυαγοσωστική κάλυψη. 13% των πνιγμών καταγράφονται μεταξύ 8 π.μ. και 10 π.μ. ",False
newsbomb.gr,https://www.kathimerini.gr/society/562537543/syllipsi-61chronoy-gia-tin-ekrixi-stin-tektoniki-stoa-exetazetai-kai-gia-alles-epitheseis/,,Σύλληψη 61χρονου για την έκρηξη στην Τεκτονική Στοά – Εξετάζεται και για άλλες επιθέσεις,2023-07-25T11:08:51+03:00,Γιάννης Σουλιώτης,"Με τουλάχιστον τρία περιστατικά επιθέσεων φέρεται να συνδέεται ο 61χρονος άνδρας ο οποίος συνελήφθη σήμερα για κατασκευή και κατοχή εκρηκτικών υλών στην περιοχή του Ωρωπού.  Σύμφωνα με τις πρώτες πληροφορίες από αστυνομικές πηγές, υπάρχουν ισχυρές ενδείξεις ότι ο συλληφθείς βρισκόταν πίσω από την επίθεση στην Τεκτονική Στοά στη οδό Αχαρνών στις 13 Ιουλίου, καθώς και στο Ειρηνοδικείο στο Κορωπί τον περασμένο Μάρτιο.   Παράλληλα, εξετάζεται και μια απόπειρα βομβιστικής επίθεσης στη Διεύθυνση Δευτεροβάθμιας Εκπαίδευσης Ανατολικής Αττικής. Σύμφωνα με όσα έχουν γίνει γνωστά, η πρόσφατη επίθεση στην Τεκτονική Στοά ήταν εκείνη που οδήγησε τις αρχές στο να ξετυλίξουν το κουβάρι της υπόθεσης, φτάνοντας στα ίχνη του συλληφθέντα. Κατά πληροφορίες, εξετάστηκε οπτικό υλικό από κάμερες στην περιοχή, που οδήγησε στην ταυτοποίησή του.   Σε έρευνες που έγιναν σε δύο σπίτια βρέθηκε ένα παρασκευαστήριο εκρηκτικών μηχανισμών, μεγάλες ποσότητες εκρηκτικών υλών (ΤΝΤ και ΑNFO), καθώς και κάποιες έτοιμες βόμβες.  Σύμφωνα με πληροφορίες από αστυνομικές πηγές, ο 61χρονος κατά τη σύλληψή του επικαλέστηκε το άρθρο 120 του Συντάγματος, γεγονός που φαίνεται να τον συνδέει με ακραίες ομάδες του Ακροδεξιού χώρου.  ",False
newsbomb.gr,https://www.kathimerini.gr/society/562537510/listeia-me-aytokinito-sta-elta-eleysinas/,,Ληστεία με… αυτοκίνητο στα ΕΛΤΑ Ελευσίνας,2023-07-25T10:44:55+03:00,Newsroom,"Οι ληστές εισέβαλαν στο ταχυδρομείο με το όχημα και αφαίρεσαν άγνωστο ποσό Αγνωστοι εισέβαλαν με αυτοκίνητο νωρίς την Τρίτη το πρωί σε υποκατάστημα των ΕΛΤΑ, που βρίσκεται επί της οδού Αδελφών Κυπραίου στην Ελευσίνα. Το περιστατικό, σύμφωνα με την Αστυνομία, σημειώθηκε περίπου στις 6 το πρωί όταν πέντε άτομα που επέβαιναν σε όχημα έπεσαν με αυτό πάνω στα προστατευτικά ρολά του καταστήματος, καταφέρνοντας έτσι να εισέλθουν μέσα και να αφαιρέσουν άγνωστο χρηματικό πόσο. Στη συνέχεια οι δράστες διέφυγαν και λίγη ώρα αργότερα βρέθηκε το όχημα που χρησιμοποίησαν για την ληστεία παρατημένο στη Λεωφόρο ΝΑΤΟ, σε μικρή δηλαδή απόσταση από το σημείο της ληστείας. Αξίζει να σημειωθεί ότι οι δράστες λίγο πριν εμβολίσουν με το όχημα τους το υποκατάστημα των ΕΛΤΑ, διέρρηξαν και μετακίνησαν λίγο παρακάτω ένα άλλο όχημα που ήταν σταθμευμένο μπροστά από τα ΕΛΤΑ, ανήκει στα Ελληνικά Ταχυδρομεία και εμπόδιζε τα σχέδια τους. Σε εξέλιξη βρίσκονται αστυνομικές έρευνες για τον εντοπισμό των δραστών. Πηγή: ΑΠΕ-ΜΠΕ, ΕΡΤ ",False
newsbomb.gr,https://www.kathimerini.gr/society/562533103/epifylaktikoi-me-to-chatgpt-oi-ellines-poioi-to-chrisimopoioyn-perissotero/,,Επιφυλακτικοί με το ChatGPT οι Ελληνες – Ποιοι το χρησιμοποιούν περισσότερο,2023-07-25T09:11:56+03:00,Λίνα Γιάνναρου,"Ενας στους πέντε Ελληνες (21%) έχει ήδη λογαριασμό στο ChatGPT «Η αποδοχή σου στο πρόγραμμα είναι μια αναγνώριση των επιτευγμάτων και των δυνατοτήτων σου. Είμαι βέβαιος πως θα ξεχωρίσεις και θα επιτύχεις στις σπουδές σου, αξιοποιώντας κάθε ευκαιρία για να εμπλουτίσεις τις γνώσεις σου. Καθώς ξεκινάς αυτό το συναρπαστικό ταξίδι, ξέρεις πως η οικογένεια και οι φίλοι σου σε υποστηρίζουν πλήρως. Αγκάλιασε κάθε στιγμή μάθησης και ανάπτυξης και αξιοποίησε αυτόν τον χρόνο για να διευρύνεις τις γνώσεις και τις δεξιότητές σου στο επιλεγμένο σου αντικείμενο». Να το μήνυμα που έστειλε χθες ο Μ.Μ., ετών 76, στον εγγονό του, T.M., ετών 2,5, μετά την ανακοίνωση της επιτυχούς εγγραφής του στον παιδικό σταθμό. Ηταν φυσικά γραμμένο εξ ολοκλήρου από το ChatGPT, καθώς ο παππούς, λάτρης της τεχνολογίας, έχει βρει στην εφαρμογή τεχνητής νοημοσύνης το καινούργιο του παιχνίδι. Και δεν είναι ο μόνος. Σύμφωνα με έρευνα της Focus Bari που διεξήχθη τον Ιούλιο του 2023, ένας στους πέντε Ελληνες (21%) έχει ήδη λογαριασμό στο ChatGPT, ενώ το 29% έχει φίλους και γνωστούς που το χρησιμοποιούν. Ενα 27% πάντως δεν το έχει καν ακουστά. Σύμφωνα με την έρευνα, περισσότερο χρησιμοποιούν την εφαρμογή άνδρες (26%, έναντι 16% των γυναικών) και οι νεαρότεροι (Gen Z και Millennials). Είναι χαρακτηριστικό ότι το 44% των Ελλήνων 18-24 ετών έχουν λογαριασμό στην εφαρμογή. Αντίστοιχα μόλις το 11% των άνω των 55 έχει ανοίξει προφίλ. Οι χρήστες ChatGPT το ξεκίνησαν πρόσφατα (το 28% τον τελευταίο μήνα), αλλά το χρησιμοποιούν αρκετά συχνά (το 21% σχεδόν κάθε μέρα). Ενδιαφέρον έχει το γεγονός ότι οι Ελληνες το χρησιμοποιούν εξίσου στα ελληνικά και τα αγγλικά (58% και 69% αντίστοιχα) για θέματα που αφορούν τη δουλειά και τις σπουδές τους (45% και 28% αντίστοιχα). Οι περισσότεροι, το 70%, είναι αρκετά έως πολύ ικανοποιημένοι από την εφαρμογή. Σε αντίστοιχα ποσοστά, μάλιστα, θεωρούν ότι το ChatGPT τους γλιτώνει χρόνο και κόπο και ότι είναι πολύ εύκολο στη χρήση και μπορεί ο καθένας να το χρησιμοποιήσει με επιτυχία. Περισσότερο χρησιμοποιούν την εφαρμογή άνδρες και νεαρότεροι (Gen Z και Millennials), εξίσου στα ελληνικά και τα αγγλικά. Το 70% πιστεύει ότι για να σου δώσει ουσιαστικές και χρήσιμες απαντήσεις το ChatGPT χρειάζεται να ξέρεις πολύ καλά πώς να θέσεις τις ερωτήσεις, ενώ το 58% πιστεύει ότι δίνει πληροφορίες τις οποίες πρέπει να επαληθεύσεις για να είσαι σίγουρος ότι ισχύουν. Το 46% συμφωνεί με το ότι η εφαρμογή δίνει απλοϊκές απαντήσεις που δεν είναι πάντα αξιόπιστες και σωστές. Γενικά, η μεγάλη πλειοψηφία, το 83%, θεωρεί ότι το ChatGPT πρέπει, όπως όλα τα εργαλεία, να χρησιμοποιείται σωστά για να δώσει το maximum όφελος. Οι Ελληνες εμφανίζονται ακόμα μοιρασμένοι ως προς το πώς θα επηρεάσει η τεχνητή νοημοσύνη την κοινωνία, με την πλειοψηφία (60%) να παραμένουν επιφυλακτικοί. Οι άνδρες διατηρούν πιο θετική στάση απέναντι στην τεχνητή νοημοσύνη σε σύγκριση με τις γυναίκες (33% έναντι 21%), ενώ δεν παρατηρούνται σημαντικές διαφορές μεταξύ των διάφορων ηλικιών και περιοχών. Σε σχέση μάλιστα με την αντίστοιχη έρευνα της Focus Bari τον Δεκέμβριο του ’21, οι αντιλήψεις δεν έχουν αλλάξει: περίπου το 40% και τότε και τώρα κρίνουν τόσο θετικά όσο και αρνητικά τον αντίκτυπο της τεχνητής νοημοσύνης στη ζωή μας. Ειδικά για το ChatGPT, το 40% θεωρεί σήμερα ότι είναι επικίνδυνο γιατί μπορεί να κάνει τους ανθρώπους να μη σκέφτονται, να μη μελετούν, να μη μαθαίνουν και να μην καλλιεργούνται. Οπως είπε και ο παππούς, «έχεις μπροστά σου ένα λαμπρό μέλλον και ανυπομονώ να δω όλα τα καταπληκτικά πράγματα που θα πετύχεις. Συγχαρητήρια και πάλι, και εύχομαι αυτό το νέο κεφάλαιο να είναι γεμάτο από απίστευτες εμπειρίες και επιτυχίες!». ",False
newsbomb.gr,https://www.kathimerini.gr/society/562533937/mia-skytalodromia-anavolon-stis-dikes/,,Μία «σκυταλοδρομία» αναβολών στις δίκες,2023-07-25T09:04:24+03:00,Ιωάννα Μάνδρου,"Τεράστιο το κόστος τόσο για την πολιτεία όσο και για τον φορολογούμενο πολίτη Σπανίζουν οι περιπτώσεις πολιτών που προσέρχονται στα ποινικά δικαστήρια ως μάρτυρες, ως πραγματογνώμονες, ως κατηγορούμενοι ή συγγενείς όλων αυτών που να μην έχουν υποστεί πολλές φορές το μαρτύριο της σταγόνας των αναβολών. Χιλιάδες υποθέσεις κάθε χρόνο, κυρίως στα μεγάλα δικαστήρια της Αθήνας, του Πειραιά και αλλού αναβάλλονται, όχι μόνο μία η δύο φορές αλλά πολλές, φθάνοντας σε αρκετές περιπτώσεις, όχι σπάνια, οι αναβολές να αντιστοιχούν σε διψήφιο νούμερο. Το κόστος για την πολιτεία που πληρώνει τη λειτουργία της Δικαιοσύνης, ουσιαστικά ο φορολογούμενος πολίτης, εξαιτίας των αναβολών δεν έχει αποτιμηθεί, δυστυχώς, αλλά δεν υπάρχει καμία αμφιβολία, ότι είναι τεράστιο. Ενας ολόκληρος μηχανισμός, δικαστές, υπάλληλοι, δικαζόμενοι, μάρτυρες κινητοποιείται άσκοπα, ενώ επί της ουσίας με τις αναβολές επί των αναβολών υποβαθμίζεται το κύρος της Δικαιοσύνης, οι πολίτες δεν βρίσκουν έγκαιρα το δίκιο τους, δεν υπάρχει απόδοση δικαιοσύνης και το σχετικό αίσθημα των πολιτών παραμένει μετέωρο, με διαλυτικές συνέπειες για ένα κράτους δικαίου και μια ευνομούμενη πολιτεία. Οι αναβολές στα ποινικά δικαστήρια, πρόβλημα μεγάλο, παλιό και άλυτο, έχουν προσλάβει τα τελευταία χρόνια τεράστιες διαστάσεις, όταν με τις τροποποιήσεις και των Κωδίκων του 2019 (Κώδικας Ποινικής Δικονομίας) καταργήθηκε και ο ελάχιστος φραγμός που υπήρχε, να ζητείται και να δίνεται αναβολή μόνο με χαρτί από δημόσιο νοσοκομείο ή δημόσια δομή υγείας, για όσους αιτούνται αναβολές για λόγους υγείας. Πλέον από το 2019 και έως σήμερα με ένα χαρτί από ιδιώτη γιατρό, ο καθένας ζητάει αναβολή και δυστυχώς τα δικαστήρια δεν αρνούνται συνήθως την ικανοποίηση τέτοιων αιτημάτων. Πέραν όμως των πολλών λόγων που οδηγούν χιλιάδες υποθέσεις σε αναβολή επί καθημερινής βάσεως, ο σημαντικότερος λόγος είναι το ωράριο των δικαστηρίων. Τα πολλά τελευταία χρόνια (πάνω από 20) τα δικαστήρια λειτουργούν από τις 9 το πρωί έως τις 3 μ.μ., με ένα ενδιάμεσο διάλειμμα. Ουσιαστικά οι δίκες διαρκούν λιγότερο από πέντε ώρες! Ο περιορισμός του ωραρίου των δικαστηρίων από τις 9 έως τις 3 έγινε επί υπουργίας του αείμνηστου πλέον Φίλιππου Πετσάλνικου πριν από δύο δεκαετίες και πλέον. Στα Τριμελή Πλημμελειοδικεία, έως και 60% των υποθέσεων αναβάλλονται λόγω ωραρίου. Το θέμα με το ωράριο των δικαστηρίων και τη δυνατότητα επέκτασής του για δύο ή τρεις ώρες ακόμη, έως τις 5 το απόγευμα ή το πολύ τις έξι, έχει συζητηθεί –κατά κόρον– από τότε που ισχύει από τις κατά καιρούς πολιτικές ηγεσίες που πέρασαν από τον υπουργικό θώκο του υπουργείου Δικαιοσύνης. Προσώρας, ουδείς υπουργός η κυβέρνηση τόλμησε να θίξει αυτό το τεράστιο θέμα, που απαιτεί μόνον οικονομική κάλυψη της εργασίας των δικαστικών γραμματέων και τίποτα άλλο. Αλλα ας δούμε τα στατιστικά που διαθέτει το Πρωτοδικείο της Αθήνας για την πενταετία 2018-2022 για τις χιλιάδες υποθέσεις που καθημερινά αναβάλλονται και λόγω παρέλευσης του ωραρίου. Δηλαδή, μόλις φθάσει η ώρα τρεις, το δικαστήριο… κατεβάζει ρολά. Τα στοιχεία είναι πραγματικά αποκαλυπτικά και δυστυχώς επιβεβαιώνουν εκείνους που για χρόνια πιστεύουν πως το δικαστικό ωράριο είναι ένα θέμα που οφείλει επιτέλους το υπουργείο Δικαιοσύνης να αντιμετωπίσει. Τα Μονομελή Πλημμελειοδικεία, τα δικαστήρια που κατά βάση δικάζουν απλές υποθέσεις που αφορούν τον μέσο πολίτη, αναβάλλουν επί μονίμου βάσεως το 45% των υποθέσεων που πρόκειται να δικάσουν. Αρα περίπου τις μισές! Τα Τριμελή Πλημμελειοδικεία από την άλλη, που και αυτά δικάζουν συνήθεις υποθέσεις ενδιαφέροντος χιλιάδων πολιτών, αναβάλλουν το 55% των υποθέσεων, δηλαδή πάνω από τις μισές! Από αυτές τις αναβολές το μεγαλύτερο ποσοστό ειδικά στα Τριμελή οφείλεται στο ωράριο, φθάνοντας σε ορισμένα δικαστήρια από αυτά (τα Τριμελή Πλημμελειοδικεία) και το 60%! Τα στατιστικά μιλούν από μόνα τους. Δεν χρειάζεται πολλή συζήτηση επί του θέματος. Ας τα δουν στην κυβέρνηση κι ας λάβουν τα μέτρα που απαιτούνται. Το υπουργείο Δικαιοσύνης που έχει αναλάβει να βελτιώσει την εικόνα απονομής της δικαιοσύνης θα μελετήσει το όλο θέμα. ",False
newsbomb.gr,https://www.kathimerini.gr/society/562536766/katarreysi-gefyras-stin-patra-i-machi-fatrion-kai-i-eythyni-toy-ergolavoy/,,Κατάρρευση γέφυρας στην Πάτρα: Η «μάχη» φατριών και η ευθύνη του εργολάβου,2023-07-25T07:54:13+03:00,Γιώργος Λιάλιος,"Συνέχεια των ασύλληπτων καταστάσεων που εκτυλίσσονται σε κάθε κατεδάφιση στον αυτοκινητόδρομο Κορίνθου – Πάτρας είναι το τραγικό περιστατικό της κατάρρευσης γέφυρας κοντά στην Πάτρα Συνέχεια των ασύλληπτων καταστάσεων που εκτυλίσσονται σε κάθε κατεδάφιση στον αυτοκινητόδρομο Κορίνθου – Πάτρας είναι το τραγικό περιστατικό της κατάρρευσης γέφυρας κοντά στην Πάτρα. Οι εκάστοτε εργολάβοι προσπαθούν να έρθουν σε συνεννόηση με τις διαφορετικές φατρίες Ρομά στην ευρύτερη περιοχή, ζητούν αστυνομική δύναμη, ωστόσο είναι πολύ εύκολο η κατάσταση να «ξεφύγει». Αυτό βέβαια δεν αναιρεί το γεγονός ότι είναι αποκλειστική ευθύνη του εργολάβου η φύλαξη του εργοταξίου και ότι δεν έπρεπε να συνεχιστεί η κατεδάφιση εφόσον υπήρχαν άνθρωποι μέσα. Σύμφωνα με τις συμβάσεις παραχώρησης των αυτοκινητοδρόμων, η ευθύνη για υφιστάμενα τεχνικά έργα (λ.χ. γέφυρες, υπόγειες διαβάσεις) άνω των 6 μέτρων ανήκει στο Δημόσιο. Οι παραχωρησιούχοι είχαν την υποχρέωση να εκπονήσουν μελέτες αξιολόγησης και να εκτιμήσουν ποιες γέφυρες έπρεπε να επισκευαστούν ή να αντικατασταθούν. Στην Ολυμπία Οδό, αυτό έγινε το διάστημα 2015-2018. Η κοινοπραξία αξιολόγησε περίπου 80 τεχνικά έργα – το Δημόσιο έλεγξε την αξιολόγηση και ενέκρινε επεμβάσεις σε 12 από αυτά, που βρίσκονταν στη χειρότερη κατάσταση. Η γέφυρα που κατέρρευσε προ διημέρου ήταν μία από τις τέσσερις που αποφασίστηκε να κατεδαφιστούν. Το έργο ανέλαβε η ΑΒΑΞ Α.Ε. για λογαριασμό της κατασκευαστικής κοινοπραξίας «Απιον Κλέος». Η «εισβολή» μεγάλων ομάδων τσιγγάνων σε κάθε κατεδάφιση είναι κάτι με το οποίο η κοινοπραξία έρχεται αντιμέτωπη εδώ και μια δεκαετία. Σύμφωνα με πληροφορίες της «Κ», οι υπεύθυνοι του έργου επιχείρησαν τις προηγούμενες ημέρες να έρθουν σε συνεννόηση με τις διαφορετικές φατρίες των τσιγγάνων στην περιοχή. «Τους λέμε ότι θα καθαρίσουμε τα σίδερα από τα μπάζα και θα αφήσουμε να τα πάρουν. Υπάρχει όμως έντονος ανταγωνισμός ανάμεσα στις φατρίες και δεν μας ακούν», λέει στέλεχος της κατασκευαστικής κοινοπραξίας. Η εταιρεία ζήτησε τη συνδρομή της αστυνομίας, η οποία απομάκρυνε τους τσιγγάνους που επιχειρούσαν να εισέλθουν στο εργοτάξιο, αλλά, όπως αποδείχθηκε, όχι όλους. Πάντως, εκτιμάται ότι δεν υπάρχει δεύτερος νεκρός από την κατάρρευση της γέφυρας, καθώς τα χαλάσματα ελέγχθηκαν από άνδρες με εκπαιδευμένο σκύλο της ΕΜΑΚ. Η «εισβολή» μεγάλων ομάδων τσιγγάνων σε κάθε κατεδάφιση είναι κάτι με το οποίο η κατασκευαστική κοινοπραξία έρχεται αντιμέτωπη εδώ και μια δεκαετία. Χαρακτηριστική ήταν η περίπτωση της κατεδάφισης της γέφυρας Μελισσίου Κορινθίας το 2014. Παρά τις συνεννοήσεις που υπήρξαν με φατρίες τσιγγάνων της περιοχής, μετά την κατεδάφιση της γέφυρας έγινε μια «εισβολή» εκατοντάδων ανθρώπων στα χαλάσματα, τους οποίους δεν ήταν σε θέση να συγκρατήσουν ισχυρές αστυνομικές δυνάμεις και δυνάμεις των ΜΑΤ. «Είναι μια επαναλαμβανόμενη εικόνα», αναφέρουν στελέχη της κατασκευαστικής κοινοπραξίας. Σε κάθε περίπτωση η τήρηση των όρων ασφαλείας και η περιφρούρηση ενός εργοταξίου είναι ευθύνη του εργολάβου. Στη συγκεκριμένη περίπτωση υπήρξε και τεχνική αστοχία, αφού η γέφυρα κατέρρευσε με κρουστικό μηχάνημα επάνω της, με αποτέλεσμα να τραυματιστεί ελαφρά ο χειριστής του. ",False
newsbomb.gr,https://www.kathimerini.gr/politics/562536736/erntogan-kalei-mitsotaki-mpainten-makron/,,"Ερντογάν «καλεί» Μητσοτάκη, Μπάιντεν, Μακρόν",2023-07-25T07:40:55+03:00,Μανώλης Κωστίδης,"Μήνυμα διαλόγου προς τον Κυριάκο Μητσοτάκη, τον Τζο Μπάιντεν αλλά και τον Εμανουέλ Μακρόν έστειλε χθες ο Ρετζέπ Ταγίπ Ερντογάν, εκφράζοντας την επιθυμία και την πεποίθησή του για διάλογο με στόχο «την επίλυση διαφορών αλλά και παρεξηγήσεων» ΚΩΝΣΤΑΝΤΙΝΟΥΠΟΛΗ – ΑΝΤΑΠΟΚΡΙΣΗ: Μήνυμα διαλόγου προς τον Κυριάκο Μητσοτάκη, τον Τζο Μπάιντεν αλλά και τον Εμανουέλ Μακρόν έστειλε χθες ο Ρετζέπ Ταγίπ Ερντογάν, εκφράζοντας την επιθυμία και την πεποίθησή του για διάλογο με στόχο «την επίλυση διαφορών αλλά και παρεξηγήσεων». Παράλληλα, το τουρκικό υπουργείο Εσωτερικών, σύμφωνα με πηγές του Οικουμενικού Πατριαρχείου, έδωσε προφορική άδεια –η οποία θα δημοσιοποιηθεί τις επόμενες ημέρες– στον κ.κ. Βαρθολομαίο να λειτουργήσει στην Παναγία Σουμελά στις 15 Αυγούστου. Δόθηκε άδεια στον Οικουμενικό Πατριάρχη να λειτουργήσει στην Παναγία Σουμελά. Σε δηλώσεις του μετά τη συνεδρίαση του υπουργικού συμβουλίου ο κ. Ερντογάν ανέφερε ότι «στη σύνοδο του Βίλνιους είχαμε συναντήσεις με 13 ηγέτες, ανάμεσά τους με τον πρόεδρο των ΗΠΑ κ. Μπάιντεν, τον πρόεδρο της Γαλλίας κ. Μακρόν και τον πρωθυπουργό της Ελλάδας κ. Μητσοτάκη, και διαπιστώσαμε για άλλη μία φορά ότι δεν υπάρχουν προβλήματα που δεν μπορούν να επιλυθούν με οποιαδήποτε χώρα». Τόνισε επίσης την ανάγκη του διαλόγου, σημειώνοντας πως «αν ανοίξει χώρος για διάλογο, τότε θα ξεπεραστούν οι παρεξηγήσεις και θα βρεθούν λύσεις στις διαφορές. Τα τελευταία 21 χρόνια αυτό το πετύχαμε πολλές φορές. Ξεπεράσαμε πολλά δύσκολα προβλήματα με πολλές χώρες και γείτονές μας. Δεν υπάρχει κανένα εμπόδιο για να πετύχουμε το ίδιο και τώρα». Ο κ. Ερντογάν εμφανίστηκε θετικός ως προς την επίλυση του Κυπριακού, δίχως να κάνει αναφορά σε δύο κράτη. «Εμείς δεν αποφύγαμε ποτέ τη λύση για τις αλήθειες στο νησί. Δεν θα το αποφύγουμε. Δεν φοβόμαστε να βάλουμε το χέρι μας στη φωτιά προκειμένου να βρεθεί μια μόνιμη και δίκαιη ειρήνη. Την αποφασιστικότητά μας σχετικά με αυτό το θέμα τη δείξαμε σε όλες τις διαδικασίες από το σχέδιο Ανάν μέχρι τώρα. Κι αν χρειαστεί θα τη δείξουμε ξανά». Σημειώνεται ότι αύριο θα επισκεφθεί την Κύπρο ο πρωθυπουργός Κυριάκος Μητσοτάκης, ενώ ο κ. Ερντογάν εξέφρασε «τα περαστικά του», όπως είπε, «στους κατοίκους της Ρόδου, όπως και στους γείτονές μας τους Ελληνες», αναφερόμενος στις πυρκαγιές. ",False
newsbomb.gr,https://www.kathimerini.gr/society/562536682/pyrkagia-stin-karysto-oriothetimeni-to-proi-machi-se-metopo-chiliometron-to-vrady/,,"Πυρκαγιά στην Κάρυστο: «Οριοθετημένη» το πρωί, μάχη σε μέτωπο χιλιομέτρων το βράδυ",2023-07-25T07:34:58+03:00,Γιάννης Σουλιώτης,"Δύσκολο το τελευταίο 48ωρο σε Πλατανιστό, Ποτάμι, Καστρί και Λιβάδι, τους γραφικούς οικισμούς της Καρύστου ΚΑΡΥΣΤΟΣ – ΑΠΟΣΤΟΛΗ: Οι κάτοικοι στην Κάρυστο και στα γύρω χωριά είναι εξοικειωμένοι με την απειλή της πυρκαγιάς. Αυτό όμως δεν μετρίασε τον πόνο και την απελπισία τους για όσα διαδραματίστηκαν το τελευταίο 48ωρο στον Πλατανιστό, στο Ποτάμι, το Καστρί και το Λιβάδι, στους γραφικούς οικισμούς κατά μήκος της ακτογραμμής στο νοτιότερο άκρο της Εύβοιας. Η φωτιά που εκδηλώθηκε το μεσημέρι της Κυριακής και χθες το πρωί περιγραφόταν ως «οριοθετημένη», μέσα σε λίγη ώρα αναζωπυρώθηκε. Διήνυσε μια απόσταση αρκετών χιλιομέτρων δίχως τα στελέχη της Πυροσβεστικής να μπορέσουν να την ανακόψουν. Κατέληξε στη θάλασσα φθάνοντας στα όρια των οικισμών και σε κάποιες περιπτώσεις περνώντας μέσα από τα χωριά, προκαλώντας –σύμφωνα με μια πρώτη εκτίμηση– περιορισμένες φθορές σε σπίτια και άλλα κτίσματα (αποθήκες, στάνες κ.λπ.). «Το 2009 η φωτιά είχε πάλι φθάσει μέχρι την παραλία. Ημουν παιδί τότε και η εμπειρία ήταν τραυματική. Τώρα το ξαναζώ», λέει στην «Κ» νεαρός κάτοικος του χωριού Ποτάμι. «Από τους καπνούς δεν μπορώ να διακρίνω εάν το σπίτι μου έχει καεί. Είναι κρίμα τέτοια καταστροφή», συμπληρώνει άλλος κάτοικος της περιοχής, κοιτώντας τις φλόγες να κυκλώνουν τον οικισμό. «Πείτε κάτι, είμαστε στα όριά μας, χρειαζόμαστε βοήθεια», προσθέτει με ένταση στη φωνή μέλος της εθελοντικής ομάδας δασοπυρόσβεσης Καρύστου που συναντήσαμε μόλις μερικά μέτρα προτού οι φλόγες αγγίξουν τα πρώτα σπίτια στο Ποτάμι. Κι όμως στις 9 χθες το πρωί η εικόνα στον Πλατανιστό έμοιαζε καλή. Μάλιστα, στα τρία αεροσκάφη Καναντέρ που με το πρώτο φως της ημέρας έκαναν ρίψεις νερού δόθηκε εντολή να αποχωρήσουν. Η απόφαση αποδείχθηκε πρόωρη και εντέλει λανθασμένη. Μέσα σε λίγη ώρα η πυρκαγιά αναζωπυρώθηκε, δημιούργησε μέτωπο χιλιομέτρων και μέσω μιας χαράδρας κινήθηκε από τον Πλατανιστό προς τον οικισμό Ποτάμι. «Είναι γεγονός ότι νωρίς το πρωί η κατάσταση έμοιαζε να έχει ομαλοποιηθεί», δήλωσε στην «Κ» ο πρόεδρος του συλλόγου Πλατανιστού Θοδωρής Μπερέτης. Πρόσθεσε ότι η μία από τις εστίες ξεκίνησε από κολόνα ηλεκτρισμού, κάτι που διαπίστωσαν ιδίοις όμμασιν και άλλοι κάτοικοι του οικισμού. Τις απογευματινές ώρες υπήρχαν τρία ενεργά μέτωπα στη νότια Εύβοια. Τα δύο από αυτά βρίσκονταν περιμετρικά του χωριού Πλατανιστός. Εγινε προσπάθεια ένα να ανακοπεί με ρίψεις από αέρος που πραγματοποιούσαν δύο ελικόπτερα Ερικσον, ενώ στο έδαφος επιχειρούσε κλιμάκιο της 4ης Ειδικής Μονάδας Δασικών Επιχειρήσεων (ΕΜΟΔΕ). Μετά από κάθε ρίψη η ένταση της φλόγας περιοριζόταν προσωρινά, δίνοντας την ευκαιρία στους πυροσβέστες του πεζοπόρου τμήματος να προσβάλουν τη φωτιά με σκαπτικά εργαλεία. Δεν υπήρχε σαφής εικόνα εάν σπίτια στην περίμετρο του χωριού είχαν υποστεί φθορές. Σε εξέλιξη βρισκόταν επίσης έως αργά χθες το βράδυ ένα θρίλερ με την εξαφάνιση ενός κτηνοτρόφου, 38 ετών. Σύμφωνα με ορισμένες κυβερνητικές πηγές, τα ίχνη του είχαν χαθεί σε χρόνο προγενέστερο της φωτιάς και επομένως το περιστατικό δεν συνδέεται με την πυρκαγιά που μαινόταν ανεξέλεγκτη για δύο 24ωρα στην ευρύτερη περιοχή της Καρύστου. Σαφώς διαφορετική είναι η εικόνα που περιέγραψαν οι κάτοικοι του Πλατανιστού και συγγενείς του αγνοουμένου. Είπαν στους δημοσιογράφους ότι με την έναρξη της πυρκαγιάς, το μεσημέρι της Κυριακής, ανησύχησε για τα ζώα του και πήγε στο μαντρί προκειμένου να τα απομακρύνει. Εκτοτε τα ίχνη του αγνοούνται. Νωρίς χθες το βράδυ μάλιστα το ένα από τα αδέλφια του αγνοουμένου παρελήφθη από αστυνομικούς και μετέβη στο αστυνομικό τμήμα προκειμένου να δηλώσει επισήμως την εξαφάνισή του. Τις νυχτερινές ώρες παρέμεναν ενεργά-ανεξέλεγκτα δύο μέτωπα γύρω από το χωριό Πλατανιστός και ένα τρίτο στον ορεινό όγκο πάνω από τον οικισμό Καστρί, λίγα χιλιόμετρα από τον κόλπο της Καρύστου. Κάθε πρόβλεψη για την εξέλιξη της πυρκαγιάς έμοιαζε παρακινδυνευμένη. «Τι θα κάνετε τώρα που σταμάτησαν τα εναέρια;» ρωτήσαμε έναν από τους επικεφαλής της Πυροσβεστικής που συναντήσαμε κατά τις νυχτερινές ώρες στο μέτωπο. «Τώρα αρχίζει το σκληρό ροκ», απάντησε. ",False
newsbomb.gr,https://www.kathimerini.gr/society/562536685/rodos-i-pyrkagia-paei-pantoy-opoy-thelei/,,"Ρόδος: «Η πυρκαγιά πάει παντού, όπου θέλει»",2023-07-25T07:17:21+03:00,Γιάννης Παπαδόπουλος,"Η αδιάκοπη προσπάθεια πυροσβεστών, εθελοντών και κατοίκων να ανακόψουν τις φλόγες και η εκκένωση χιλιάδων τουριστών ΡΟΔΟΣ – ΑΠΟΣΤΟΛΗ. Δεν μπορούσες ούτε να σταθείς ούτε να ανασάνεις. Ο σφοδρός αέρας ανασήκωνε τη στάχτη από τα καμένα και την ταξίδευε εκατοντάδες μέτρα μακριά. Εμοιαζε σαν να είχε σουρουπώσει κι ας μην ήταν ακόμη η ώρα. Στον κυκλικό κόμβο έξω από το χωριό Μάσσαρη, 37 χιλιόμετρα νότια της πόλης της Ρόδου, οι πρώτοι εθελοντές που μόλις είχαν φτάσει για να βοηθήσουν όπως μπορούσαν στην πυρόσβεση, κάλυπταν με μαντίλια τα πρόσωπα. Πλάι σε ένα βυτιοφόρο ένας άνδρας με κατακόκκινα μάτια παρατηρούσε το σύννεφο καπνού που είχε καλύψει τον ήλιο. «Η φωτιά έρχεται», είπε. Αυτό ήταν ένα από τα διαφορετικά μέτωπα στα οποία για έβδομη συνεχή ημέρα δινόταν η μάχη με τις φλόγες στο νησί της Ρόδου. Ρουμάνοι πυροσβέστες είχαν στήσει το στρατηγείο τους λίγα χιλιόμετρα έξω από χωριό, με δύο οχήματα να περιμένουν ως εφεδρεία άλλα που είχαν προχωρήσει μπροστά. «Πολεμάνε οι Ρουμάνοι πυροσβέστες και οι εθελοντές», είπε με φωνή ίσα που έβγαινε ένας από τους κατοίκους. «Η πυρκαγιά τόσες μέρες πάει παντού, όπου θέλει, είναι τελείως ανεξέλεγκτη. Να δούμε τι θα μπορέσουμε να σώσουμε». Από τις 18 Ιουλίου ένα μεγάλο μέρος του νησιού φλέγεται, θυμίζοντας την πυρκαγιά που είχε σαρώσει την Εύβοια το 2021. Διαδοχικές αναζωπυρώσεις οδηγούν σε μαζικές εκκενώσεις οικισμών, αλλά και ξενοδοχείων, με αποκορύφωμα το περασμένο Σάββατο, όταν σύμφωνα με τις εκτιμήσεις της Αστυνομίας σε μία ημέρα 19.000 άνθρωποι μεταφέρθηκαν σε ασφαλή σημεία, εκ των οποίων οι 3.000 με πλωτά μέσα. Μιλώντας με ντόπιους, ενώ ακόμη οι πλαγιές του νησιού καπνίζουν, υπάρχει σε μερίδα του κόσμου μια αίσθηση ότι ο τόπος τους δεν έλαβε την προσοχή ή τη δημοσιότητα που θα άρμοζε όσο μαίνονταν και στην ενδοχώρα μεγάλες πυρκαγιές και προτού η φωτιά πλησιάσει τουριστικές μονάδες. «Κάθε μέρα έχουμε νέα μέτωπα. Σβήνει μια φωτιά και μετά έχουμε αναζωπύρωση. Εχει καεί ένα πολύ μεγάλο μέρος του νησιού, ένας πνεύμονας πρασίνου», λέει η Γεωργία Κυπριώτη, επικεφαλής της Ελληνικής Ομάδας Διάσωσης στη Ρόδο. Περιγράφει πόσο κατάκοποι είναι από την πολυήμερη αναμέτρησή τους με τις φλόγες οι επαγγελματίες πυροσβέστες, αλλά και οι εθελοντές, οι οποίοι σπεύδουν να συνδράμουν μετά την εργασία τους. Μπορεί στην πόλη της Ρόδου να μη φτάνει η μυρωδιά της καταστροφής, γίνονταν όμως λόγω της φωτιάς και χθες περιοδικές διακοπές ρεύματος. Στο κλειστό γήπεδο «Βενετόκλειο» στρώματα είχαν καλύψει κάθε σπιθαμή του παρκέ. Τοποθετήθηκαν εκεί για να φιλοξενηθούν εκτάκτως τουρίστες που είχαν φύγει από τις πυρόπληκτες περιοχές. Ο Βρετανός Γκάρι Χένρι βρισκόταν μαζί με τη σύζυγό του στην παραλία όταν έλαβαν ένα προειδοποιητικό μήνυμα του 112 για να εγκαταλείψουν το Κιοτάρι. Επέστρεψαν βιαστικά στο ξενοδοχείο τους, η σύζυγός του πρόλαβε να αρπάξει μερικά από τα φάρμακά της και άκουσαν κραυγές: «Εξω! Εξω!» «Είχε σκοτεινιάσει, έβρεχε στάχτη και είδαμε τις φλόγες, μπορεί να ήταν και 200 μέτρα μακριά», λέει ο Χένρι. «Κάθε μέρα έχουμε νέα μέτωπα. Σβήνει μια φωτιά και μετά έχουμε αναζωπύρωση. Εχει καεί ένα πολύ μεγάλο μέρος του νησιού, ένας πνεύμονας πρασίνου». Δεν γνώριζαν πού ακριβώς έπρεπε να πάνε. Μαζί με εκατοντάδες άλλους τουρίστες λένε ότι περπάτησαν υπό τον ήλιο για περίπου δύο ώρες. Αλλοι μεταφέρθηκαν στις καρότσες αγροτικών οχημάτων. Πέρασαν τη νύχτα του Σαββάτου στο κλειστό γήπεδο στη Ρόδο και την Κυριακή το ταξιδιωτικό τους πρακτορείο από τη Βρετανία τους έστειλε σε άλλο ξενοδοχείο στη Λίνδο, όπου μάταια υποτίθεται ότι θα τους περίμενε κάποιο κατάλυμα. Χθες τελικά τους ενημέρωσαν ότι οι βαλίτσες τους είχαν μεταφερθεί στο αεροδρόμιο και ότι επρόκειτο να επιστρέψουν στη χώρα τους. Στο διπλανό στρώμα του γηπέδου ξεκουράζεται μια οικογένεια συμπατριωτών τους, ο Σάιμον Ντέιλ με τη σύζυγό του Χέιλι και την κόρη τους. Οταν δόθηκε το Σάββατο η εντολή για εκκένωση στο Κιοτάρι δεν βρίσκονταν στο ξενοδοχείο. Δεν γνώριζαν ακόμη τι είχε συμβεί. «Μας είπαν από το ταξιδιωτικό πρακτορείο στη Βρετανία ότι δεν μπορούσαμε να επιστρέψουμε, ότι δεν θα ήταν ασφαλές να αναπνεύσουμε», λέει ο Ντέιλ. Είδαν κόσμο πανικόβλητο να καταφθάνει στο σημείο όπου βρίσκονταν ήδη εκείνοι και είχε μετατραπεί σε πρώτο χώρο συγκέντρωσης όσων έπρεπε να διαφύγουν. Και αυτοί πέρασαν ένα βράδυ στο γυμναστήριο της Ρόδου και το επόμενο φιλοξενήθηκαν σε ένα διαμέρισμα ντόπιου, που το προσέφερε αφιλοκερδώς. «Δεν ξέρουμε εάν το ξενοδοχείο μας κάηκε ή όχι, είμαστε όμως ευγνώμονες με την καλοσύνη των ανθρώπων». Ο Ελβετός Μαρσέλ Ζόσο είχε διαφορετική εμπειρία να μοιραστεί από την εκκένωση. Στο ξενοδοχείο όπου διέμενε, στη Λίνδο, όλα έγιναν πιο οργανωμένα. Ο υπεύθυνος ναύλωσε δύο λεωφορεία για τους τουρίστες και ανέθεσε σε δύο υπαλλήλους της επιχείρησης να τους ακολουθήσουν και να τους καθοδηγούν. «Μας είπαν ότι φοβόντουσαν για τις οικογένειές τους, αλλά θα μας συνόδευαν μέχρι και ο τελευταίος από εμάς να ήταν ασφαλής. Αναλάμβαναν μεγάλη ευθύνη», θυμάται ο Ζόσο. Χρειάστηκε να εκκενώσουν την περιοχή διά θαλάσσης και, όπως λέει, ο υπεύθυνος του ξενοδοχείου τους περίμενε στη Ρόδο τα ξημερώματα της Κυριακής, ενώ κανόνισε να μεταφερθούν σε άλλη τουριστική μονάδα της πόλης για το υπόλοιπο της διαμονής τους στο νησί. Ενας από τους ανθρώπους τους οποίους ευγνωμονεί είναι ο Κώστας Διάκου. Μαζί με το προσωπικό στο ξενοδοχείο που είναι υπεύθυνος στην παραλία Γενναδίου τους προσέφερε φαγητό κατά την πολύωρη αναμονή την ημέρα της εκκένωσης, προτού τους παραλάβουν τα πλωτά μέσα. Στο αεροδρόμιο, όπου ο Ζόσο και η οικογένειά του περίμεναν χθες την πτήση τους, βρισκόταν προσωπικό από τις πρεσβείες του Βελγίου, της Ελβετίας, της Γερμανίας, της Βρετανίας και της Ιταλίας μαζί με τέσσερις εκπροσώπους του ελληνικού υπουργείου Εξωτερικών για να βοηθήσουν εάν προέκυπτε κάποια ανάγκη. «Λυπάμαι για το νησί. Οι Αρχές εστίασαν στους τουρίστες, ελπίζω και οι ντόπιοι να λάβουν την ίδια συνδρομή», λέει ο Ζόσο. Το Σάββατο ο Κώστας Διάκου υποδεχόταν το συγκεντρωμένο πλήθος σε ξενοδοχείο της παραλίας Γενναδίου προσφέροντας τρόφιμα, νερά αλλά και χώρους για να ξαποστάσουν. Την ίδια βραδιά χρειάστηκε να εγκαταλείψει κι αυτός την περιοχή. Χθες το πρωί, καθώς είχε επιστρέψει, η ατμόσφαιρα στο ξενοδοχείο ήταν αποπνικτική από τη στάχτη. «Μύριζε, βλέπαμε τους καπνούς από τα καμένα, ήταν θέμα χρόνου να έρθει νέα εντολή για να φύγουμε», λέει. Τελικά χρειάστηκε να εκκενώσει για δεύτερη φορά. «Μακάρι να πάνε όλα καλά και να γυρίσουμε στις δουλειές μας, είναι η ζωή μας». ",True
newsbomb.gr,https://www.kathimerini.gr/society/562537273/kaysonas-apo-simera-to-trito-kyma-me-44aria-anasa-apo-tin-pempti/,,Καύσωνας: Από σήμερα το τρίτο κύμα με 44άρια – «Ανάσα» από την Πέμπτη,2023-07-25T07:00:05+03:00,Newsroom,"Νέα άνοδο θα σημειώσει η θερμοκρασία σήμερα και αύριο, στην τρίτη (και τελευταία, κατά τα φαινόμενα) φάση του παρατεταμένου καύσωνα που ταλαιπωρεί εδώ και πολλές ημέρες τη χώρα.  Το νέο κύμα αναμένεται να διαρκέσει έως και αύριο, Τετάρτη, ενώ «ανάσα» αναμένεται από την Πέμπτη.  Συγκεκριμένα, σήμερα, Τρίτη η θερμοκρασία θα σημειώσει άνοδο και οι μέγιστες τιμές θα φτάσουν στα ηπειρωτικά τους 40 με 42, στο εσωτερικό της Θεσσαλίας και της Στερεάς τους 43 με 44, στα νησιά του Ιονίου τους τα Δωδεκάνησα και τη νότια Κρήτη τους 39 με 41 και στην υπόλοιπη νησιωτική χώρα τους 36 με 38 βαθμούς Κελσίου. Οι άνεμοι θα πνέουν στα δυτικά νότιοι νοτιοδυτικοί 3 έως 5 μποφόρ, στα ανατολικά από βόρειες διευθύνσεις 3 με 5 και στο Αιγαίο τοπικά 6 μποφόρ . ΜΑΚΕΔΟΝΙΑ, ΘΡΑΚΗ Καιρός: Γενικά αίθριος, με πρόσκαιρες νεφώσεις στα ορεινά της ανατολικής Μακεδονίας και Θράκης τις μεσημβρινές και απογευματινές ώρες, οπότε ενδέχεται να εκδηλωθούν πρόσκαιροι όμβροι. Ανεμοι: Μεταβλητοί 3 με 4 και πρόσκαιρα στα παραθαλάσσια νοτιοανατολικοί. Θερμοκρασία: Από 23 με 38 με 39 και κατά τόπους στην κεντρική Μακεδονία έως 40 βαθμούς Κελσίου. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος. Ανεμοι: Νότιοι νοτιοδυτικοί 3 με 5 μποφόρ. Θερμοκρασία: Από 25 έως 41 και κατά τόπους στη δυτική Στερεά και τη δυτική Πελοπόννησο έως 43 με 44 βαθμούς Κελσίου. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος, με λίγες πρόσκαιρες νεφώσεις τις μεσημβρινές και απογευματινές ώρες στα ορεινά. Ανεμοι: Ανατολικοί νοτιοανατολικοί 3 με 5 μποφόρ. Θερμοκρασία: Από 24 έως 42 και κατά τόπους στο εσωτερικό της Θεσσαλίας και της ανατολικής Στερεάς 43 με 44 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Αίθριος. Ανεμοι: Βόρειοι βορειοδυτικοί 3 με 5 και στα ανατολικά τοπικά 6 μποφόρ. Θερμοκρασία: Από 26 έως 37 με 38 και στη νότια Κρήτη έως 39 με 41 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Αίθριος. Ανεμοι: Βόρειοι βορειοδυτικοί 3 με 5 και στα νότια 5 με 6 μποφόρ. Θερμοκρασία: Από 26 έως 39 με 41 βαθμούς Κελσίου. ΕΥΒΟΙΑ Καιρός: Αίθριος. Ανεμοι: Νότιοι νοτιοανατολικοί 3 με 4 μποφόρ. Θερμοκρασία: Από 25 έως 39 με 41 βαθμούς Κελσίου. ΑΤΤΙΚΗ Καιρός: Αίθριος. Ανεμοι: Ανατολικοί νοτιοανατολικοί 3 με 4 μποφόρ. Θερμοκρασία: Από 26 έως 41 βαθμούς Κελσίου. Στα παραθαλάσσια η μέγιστη θα είναι 2 με 3 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος. Ανεμοι: Νοτιοανατολικοί 3 με 4 μποφόρ. Θερμοκρασία: Από 23 έως 38 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΤΕΤΑΡΤΗ 26-07-2023 Γενικά αίθριος καιρός, όμως στο Ιόνιο, την Ήπειρο και τη δυτική Στερεά απο τις απογευματινές ώρες θα αναπτυχθούν νεφώσεις και θα εκδηλωθούν καταιγίδες, συνοδευόμενες πρόσκαιρα από πολύ ισχυρούς ανέμους (μπουρίνια), οι οποίες το βράδυ θα επεκταθούν και στη δυτική Πελοπόννησο, τη Μακεδονία, τη Θεσσαλία και το νότιο Ιόνιο. Οι άνεμοι θα πνέουν στα δυτικά δυτικοί βορειοδυτικοί 4 με 5 με ενίσχυση από το απόγευμα και στα ανατολικά δυτικοί νοτιοδυτικοί 3 με 5 μποφόρ με ενίσχυση από το βράδυ στα κεντρικά και βόρεια. Η θερμοκρασία θα παραμείνει στα υψηλά επίπεδα της Τρίτης και θα φτάσει στα ηπειρωτικά 40 με 42 και τοπικά στο εσωτερικό της Θεσσαλίας και της Στερεάς τους 43 με 44 βαθμούς, στα νησιά του Ιονίου, τα νησιά του ανατολικού Αιγαίου, τα Δωδεκάνησα και τη νότια Κρήτη τους 39 με 41 βαθμούς ενώ στην υπόλοιπη νησιωτική Ελλάδα τους 36 με 38 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΠΕΜΠΤΗ 27-07-2023 Στη Μακεδονία και τη Θράκη νεφώσεις με όμβρους και σποραδικές καταιγίδες και γρήγορη βελτίωση. Στην υπόλοιπη χώρα γενικά αίθριος καιρός με πρόσκαιρες νεφώσεις κυρίως στα ανατολικά ηπειρωτικά τις μεσημβρινές και απογευματινές ώρες, οπότε στα ορεινά είναι πιθανόν να σημειωθούν τοπικοί όμβροι. Οι άνεμοι θα πνέουν βόρειοι βορειοδυτικοί 5 με 6 και στο Ιόνιο τοπικά έως 7 μποφόρ. Η θερμοκρασία θα σημειώσει αισθητή πτώση σχεδόν σε όλη τη χώρα (κατά 6 ως 8 βαθμούς) και δεν θα ξεπεράσει τους 37 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΠΑΡΑΣΚΕΥΗ 28-07-2023 Γενικά αίθριος καιρός. Οι άνεμοι θα πνέουν στο Ιόνιο βορειοδυτικοί 3 με 5 και στο Αιγαίο βόρειοι 5 με 6 και τοπικά στα νοτιοανατολικά 7 μποφόρ. Η θερμοκρασία θα σημειώσει μικρή περαιτέρω πτώση. ΠΡΟΓΝΩΣΗ ΓΙΑ ΤΟ ΣΑΒΒΑΤΟ 29-07-2023 Γενικά αίθριος καιρός. Πρόσκαιρες νεφώσεις τις μεσημβρινές και απογευματινές ώρες στα βόρεια ηπειρωτικά, όπου θα σημειωθούν τοπικοί όμβροι και πιθανόν μεμονωμένες καταιγίδες. Οι άνεμοι θα πνέουν από βόρειες διευθύνσεις, στα δυτικά και βόρεια 3 με 5 και στις υπόλοιπες περιοχές 5 με 7 μποφόρ. Η θερμοκρασία δεν θα σημειώσει αξιόλογη μεταβολή.   ",False
newsbomb.gr,https://www.kathimerini.gr/society/562537261/pyrkagies-ekkenothike-oikismos-stin-karysto-machi-se-rodo-kai-kerkyra/,,Πυρκαγιές: Εκκενώθηκε οικισμός στην Κάρυστο – Μάχη σε Ρόδο και Κέρκυρα,2023-07-25T06:50:20+03:00,Newsroom,"Συνεχίζεται η μάχη στα τέσσερα βασικά πύρινα μέτωπα της χώρας, στη Ρόδο, την Κάρυστο, την Κέρκυρα και τα Δερβενάκια Αχαΐας.  Με το πρώτο φως της ημέρας ξεκίνησαν εκ νέου ρίψεις τα εναέρια μέσα. Σύμφωνα με την Πυροσβεστική, στη Ρόδο υπάρχουν διάσπαρτες αναζωπυρώσεις. Στην περιοχή πνέουν ισχυροί άνεμοι που δυσχεραίνουν ιδιαίτερα το έργο των επίγειων δυνάμεων. Mικρά μέτωπα συνεχίζουν να υπάρχουν σε Μάσσαρι και Απόλλωνα όπου οι κάτοικοι έδωσαν ολονύχτια μάχη για να μην μπει η φωτιά μέσα στα χωριά. Ιδιαίτερα δύσκολη αναμένεται να είναι και η σημερινή ημέρα για την Ρόδο, αφού σύμφωνα με το Χάρτη Πρόβλεψης Κινδύνου Πυρκαγιάς που εκδίδει η Γενική Γραμματεία Πολιτικής Προστασίας το νησί είναι σε κατάσταση συναγερμού 5. Με το πρώτο φως της ημέρας ξεκίνησαν να πραγματοποιούν ρίψεις νερού δυο αεροσκάφη και τρία ελικόπτερα, αλλά σταδιακά κατά τη διάρκεια της ημέρας αναμένεται να αυξηθούν. Δύσκολη είναι η κατάσταση και στην Κάρυστο, όπου η φωτιά μαίνεται κοντά στους οικισμούς Πλατανιστός και Ποτάμι Ευβοίας. Μάλιστα λίγο πριν τις 2 τα ξημερώματα εστάλη μήνυμα από το 112 σε όσους βρίσκονταν στο Πλατανιστό να εκκενώσουν προς Κάρυστο. Τις επίγειες δυνάμεις που επιχειρούν στην Κάρυστο συνδράμουν από αέρος δύο αεροσκάφη, ενώ θα προστεθούν και άλλα όσο περνάει η ώρα. ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στην περιοχή #Πλατανιστός, εκκενώστε τώρα προς #Κάρυστο 🔥 Δασική πυρκαγιά στην περιοχή σας ‼️ Ακολουθείτε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) July 24, 2023  Την ίδια ώρα, άκαρπες παραμένουν οι έρευνες για τον εντοπισμό του αγνοούμενου κτηνοτρόφου, του οποίου τα ίχνη έχουν χαθεί από την Κυριακή, πριν ξεσπάσει η φωτιά. Η φωτιά συνεχίζει να καίει και στην Κέρκυρα όπου, σύμφωνα με την πυροσβεστική υπήρξαν αναζωπυρώσεις στη περιοχή της Παλιάς Περίθειας. Για την κατάσβεση των πυρκαγιών επιχειρούν ισχυρές επίγειες δυνάμεις και από αέρος 4 αεροσκάφη και ένα ελικόπτερο, και αναμένεται να ενισχυθούν και με άλλα εναέρια μέσα. Μικρή βελτίωση παρουσιάζει η εικόνα της πυρκαγιάς στα Δερβενάκια Αχαΐας, όπου και εκεί μέσα στην νύχτα σημειώθηκαν αρκετές αναζωπυρώσεις στο φαράγγι του Βουραϊκού, οι οποίες παρά τις δυσκολίες που υπάρχουν λόγω του δύσβατου τις περιοχής αντιμετωπίστηκαν από τις επίγειες δυνάμεις, που ήταν όλο το βράδυ σε επιφυλακή. Στο Αίγιο επιχειρεί από αέρος ήδη ένα ελικόπτερο και υπάρχει πρόβλεψη και για άλλα αν απαιτηθεί από τις συνθήκες. Σύμφωνα με το Χάρτη Πρόβλεψης Κινδύνου Πυρκαγιάς που εκδίδει η Γενική Γραμματεία Πολιτικής Προστασίας του Υπουργείου Κλιματικής Κρίσης & Πολιτικής Προστασίας (civilprotection.gov.gr), για σήμερα Τρίτη 25 Ιουλίου 2023, προβλέπεται: Ακραίος κίνδυνος πυρκαγιάς – Κατάσταση Συναγερμού (κατηγορία κινδύνου 5) για τις εξής περιοχές: Περιφέρεια Κρήτης (ΠΕ Ρεθύμνου, ΠΕ Ηρακλείου, ΠΕ Λασιθίου)Περιφέρεια Νοτίου Αιγαίου (ΠΕ Ρόδου) Πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: Περιφέρεια ΑττικήςΠεριφέρεια Στερεάς ΕλλάδαςΠεριφέρεια Βορείου Αιγαίου (ΠΕ Σάμου, ΠΕ Ικαρίας)Περιφέρεια Νοτίου Αιγαίου (ΠΕ Καρπάθου, ΠΕ Καλύμνου, ΠΕ Κω)Περιφέρεια Θεσσαλίας (ΠΕ Λάρισας, ΠΕ Μαγνησίας)Περιφέρεια Κρήτης (ΠΕ Χανίων)Περιφέρεια ΠελοποννήσουΠεριφέρεια Ιονίων ΝήσωνΠεριφέρεια Δυτικής Ελλάδος ",False
newsbomb.gr,https://www.kathimerini.gr/society/562536556/olonychtia-machi-se-rodo-karysto-kai-kerkyra/,,"Ολονύχτια μάχη σε Ρόδο, Κάρυστο και Κέρκυρα",2023-07-24T23:22:17+03:00,Newsroom,"Υπό αντίξοες συνθήκες βρίσκονται αντιμέτωπες για ακόμα μία νύχτα οι δυνάμεις που επιχειρούν στα πύρινα μέτωπα σε Ρόδο, Κάρυστο και Κέρκυρα Υπό αντίξοες συνθήκες επιχειρούν για ακόμα μία νύχτα οι δυνάμεις της Πυροσβεστικής στα πύρινα μέτωπα σε Ρόδο, Κάρυστο και Κέρκυρα. Σύμφωνα με την Πυροσβεστική, 63 δασικές πυρκαγιές εκδηλώθηκαν το τελευταίο 24ωρο, με τις περισσότερες να αντιμετωπίζονται στο αρχικό στάδιο εκδήλωσής τους. Λεπτό προς λεπτό οι εξελίξεις όπως τις κατέγραψε η «Κ» Σκληρή μάχη με τις αναζωπυρώσεις δίνουν ισχυρές δυνάμεις της Πυροσβεστικής στη Ρόδο, κυρίως στην ανατολική πλευρά του νησιού. Μεγάλος αντίπαλος των επιχειρήσεων κατάσβεσης αναδείχθηκαν οι καιρικές συνθήκες, καθώς οι ισχυροί άνεμοι, που κατά περιπτώσεις έφθαναν έως τα 8 μποφόρ, ενισχύουν την προέλαση της φωτιάς. Το μεσημέρι της Δευτέρας, οι αναζωπυρώσεις έλαβαν μεγάλες διαστάσεις και γι’ αυτό το λόγο ειδοποιήθηκαν οι κάτοικοι των οικισμών Γεννάδι, Βατί, Μάσαρη, Μαλώνας και Κάλαθος με μήνυμα από το 112, ώστε να εκκενώσουν προς ασφαλή κατεύθυνση. Σύμφωνα με στοιχεία που είχαν καταγραφεί από δορυφόρους μέχρι το μεσημέρι της Δευτέρας, εκτιμάται πως οι καμένες εκτάσεις ξεπερνούν 140.000 στρέμματα. Συνεχείς είναι οι αναζωπυρώσεις, λόγω των ισχυρών ανέμων, στην πυρκαγιά της Καρύστου, ιδίως πλησίον των οικισμών Πλατανιστός και Ποτάμι, όπου δημιουργήθηκε νέο μέτωπο πυρκαγιάς. Το απόγευμα της Δευτέρας, το 112 ενημέρωσε τους κατοίκους του χωριού Άγιοι να κατευθυνθούν με ασφάλεια προς την Κάρυστο, ενώ νωρίτερα είχαν εκκενωθεί οι οικισμοί Πλατανιστός και Παλαιοχώρι. Ο δήμαρχος Καρύστου, Λευτέρης Ραβιόλος, τόνισε στην «Κ» πως στο χωριό Πλατανιστός είναι σε εξέλιξη ένα συνεχές «κυνήγι» με τη φωτιά, η οποία πλησίαζε μεν τα σπίτια, ωστόσο, οι προσπάθειες κατάσβεσης απομάκρυναν τον κίνδυνο. Από το μεσημέρι της Δευτέρας, οι άνεμοι που έπνεαν στην περιοχή ξεπερνούσαν τα 6 με 7 μποφόρ. Σύμφωνα με τον αντιδήμαρχο Καρύστου Δημήτρη Ξυπόλητο «η φωτιά μπήκε στα πρώτα σπίτια του πάνω Πλατανιστού, οικισμού που απέχει ελάχιστα από τον κυρίως κορμό του χωριού». «Η κατάσταση είναι εφιαλτική στα χωριά Πλατανιστός και Ποτάμι, γιατί η φωτιά έχει μπει μέσα σε αυλές, έχει κάψει κτηνοτροφικές εγκαταστάσεις και ισχυροί άνεμοι συνεχίζουν να σπρώχνουν τις φλόγες μέσα σε κατοικημένες περιοχές» ανέφερε ο αντιπεριφερειάρχης της Εύβοιας Γιώργος Κελαϊδίτης. Αντιμέτωποι με δύο μεγάλες αναζωπυρώσεις στην Ανω Περίθεια και στον Αγιο Γεώργιο Κασσιόπης βρέθηκαν οι πυροσβέστες από νωρίς το απόγευμα της Δευτέρας στην Κέρκυρα. Μαζί με τους πυροσβέστες τη μάχη με τις φλόγες δίνουν οι άνδρες της πολιτικής προστασίας του δήμου της Βόρειας Κέρκυρας, κάτοικοι και εθελοντές. Οι κυριότερες αναζωπυρώσεις αντιμετωπίζονται, σύμφωνα με την Πυροσβεστική, στα βορειοανατολικά του νησιού, στις περιοχές Βιγλατούρι, Περίθεια και Λαύκι χωρίς μέχρι το βράδυ της Δευτέρας να απειλούνταν κατοικημένες περιοχές. Στο έργο της κατάσβεσης καθοριστική συμβολή είχαν κατά τη διάρκεια της ημέρας τα εναέρια μέσα και συγκεκριμένα ένα ελικόπτερο Αυγούστα Μπελ, δύο πυροσβεστικά ουκρανικά αεροπλάνα και δύο αεροπλάνα τύπου PZL. Κατόπιν εντολής του Γενικού Γραμματέα Πολιτικής Προστασίας, η Διεύθυνση Σχεδιασμού και Αντιμετώπισης Εκτάκτων Αναγκών της Γενικής Γραμματείας Πολιτικής Προστασίας, ως Εθνικό Σημείο Επαφής, ενεργοποίησε την Υπηρεσία Copernicus/Emergency Management Service – Mapping της Ευρωπαϊκής Ενωσης. Σκοπός της ενεργοποίησης είναι η παραγωγή χαρτογραφικών προϊόντων και δεδομένων για περιοχές του Δήμου Αιγιαλείας της Περιφερειακής Ενότητας Αχαΐας, της νήσου Κέρκυρας και του Δήμου Κάρυστου της Περιφερειακής Ενότητας Ευβοίας, οι οποίες επλήγησαν από δασικές πυρκαγιές που εκδηλώθηκαν την Κυριακή 23 Ιουλίου 2023. Kατά τη διάρκεια της ημέρας οριοθετήθηκαν πυρκαγιές που ξέσπασαν στην Αγία Τριάδα Θήβας, στο Κοντοδεσπότι Ψαχνών Ευβοίας, στη Ριτσώνα και στα Αργυραίικα Πηλίου. Αναζωπυρώσεις σημειώθηκαν στην πυρκαγιά που βρίσκεται σε εξέλιξη στο Δερβενάκι Αιγίου, ωστόσο, σύμφωνα με την Πυροσβεστική αντιμετωπίζονται. «Δεν απειλούνται οικισμοί. Ελπίζουμε μόνο να μην υπάρξουν αντίξοες συνθήκες. Το κακό είναι ότι είναι σε δύσβατο σημείο και λόγω του αναγλύφου οι επίγειες δυνάμεις δυσκολεύονται να προσεγγίσουν», επισήμανε ο εκπρόσωπος Τύπου του Πυροσβεστικού Σώματος, Γιάννης Αρτοποιός. Στην Κεφαλονιά, δύο άνδρες συνελήφθησαν ως υπαίτιοι πρόκλησης πυρκαγιάς από αμέλεια σε χαμηλή βλάστηση εντός οικοπέδου στον οικισμό των Χελμάτων του δήμου Αργοστολίου. Επιβλήθηκε διοικητικό πρόστιμο και ενημερώθηκε η αρμόδια Εισαγγελική Αρχή. Τέλος, προσωρινά κρατούμενος κρίθηκε με τη σύμφωνη γνώμη ανακριτή και εισαγγελέως του Πρωτοδικείου Καλαμάτας, ο 30χρονος ο οποίος τις προηγούμενες ημέρες, ομολόγησε στο Ανακριτικό Τμήμα της Πυροσβεστικής, ότι έβαζε φωτιές κατ’ εξακολούθηση στην ευρύτερη περιοχή της Χρυσοκελλαριάς Μεσσηνίας.  Σε γενική επιφυλακή παραμένει το προσωπικό των Πυροσβεστικών Υπηρεσιών όλης της Επικράτειας. Σύμφωνα με το Χάρτη Πρόβλεψης Κινδύνου Πυρκαγιάς, για αύριο Τρίτη 25 Ιουλίου 2023, προβλέπεται: Ακραίος κίνδυνος πυρκαγιάς – Κατάσταση Συναγερμού (κατηγορία κινδύνου 5) για τις εξής περιοχές: Πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: ",True
newsbomb.gr,https://www.kathimerini.gr/society/562536589/rodos-orata-apo-to-diastima-einai-ta-pyrina-metopa/,,Ρόδος: Ορατά από το διάστημα είναι τα πύρινα μέτωπα,2023-07-24T23:07:00+03:00,Newsroom,"Ευρωπαϊκός μετεωρολογικός δορυφόρος κατέγραψε το Σάββατο νέφη καπνού πάνω από το νησί Ορατές από το διάστημα είναι οι καταστροφικές πυρκαγιές στη Ρόδο. O μετεωρολογικός δορυφόρος Meteosat Third Generation – Imager 1 MTG-I1 της EUMETSAT (MTG-I1) κατέγραψε νέφη καπνού πάνω από το νησί το Σάββατο. The catastrophic fires in #Rhodes are clearly visible from space here, as #MTGI1 observed their resulting large smoke plumes on Saturday.Please note: this is preliminary commissioning data. pic.twitter.com/fY9aJAiWUq — EUMETSAT (@eumetsat) July 24, 2023  Ορατή από τον ευρωπαϊκό μετεωρολογικό δορυφόρο METEOSAT-10 είναι η μεταφορά καπνού από τις δασικές πυρκαγιές σε Κέρκυρα, Εύβοια και Ρόδο. Σύμφωνα με το meteo.gr του Εθνικού Αστεροσκοπείου Αθηνών, όπως φαίνεται στην παρακάτω εικόνα που ελήφθη στις 09:55, η μεταφορά του καπνού από την πυρκαγιά της Κέρκυρας προσεγγίζει τα 400 km, από την πυρκαγιά της Εύβοιας (Κάρυστος) τα 300 km και από την πυρκαγιά της Ρόδου τα 430 km (σύνολο 1.130 χιλιόμετρα!).     ",False
newsbomb.gr,https://www.kathimerini.gr/society/562536247/se-oriaki-katastasi-i-rodos-oi-floges-dokimazoyn-tis-antoches-toy-nisioy/,,Σε οριακή κατάσταση η Ρόδος – Οι φλόγες δοκιμάζουν τις αντοχές του νησιού,2023-07-24T22:23:45+03:00,Δήμητρα Τριανταφύλλου,"Για απουσία κεντρικού συντονισμού κάνουν λόγο στην «Κ» κάτοικοι του νησιού, εθελοντές και πρόεδροι τοπικών κοινοτήτων. Οι πέντε παράγοντες δυσκολίας και οι ανύπαρκτες αντιπυρικές ζώνες Θηριώδεις διαστάσεις έχει λάβει πλέον η πυρκαγιά που μαίνεται για έβδομη συνεχόμενη ημέρα στη Ρόδο. Οι φλόγες συνεχίζουν το καταστροφικό τους έργο με τις αντοχές κατοίκων και αρχών να δοκιμάζονται σκληρά. Κάτοικοι της Ρόδου εξηγούν στην «Κ» ότι το νησί είναι πια σε οριακή κατάσταση. Στο νησί παραμένουν περίπου 10.000 Βρετανοί τουρίστες, οι οποίοι θα πρέπει, τις προσεχείς ημέρες, να μεταφερθούν στην πατρίδα τους μέσω ειδικών πτήσεων «διάσωσης». Μέχρι τότε θα πρέπει να φιλοξενηθούν προσωρινά σε χώρους που δεν είναι κατάλληλοι, ενώ κρίσιμες υποδομές, όπως το δίκτυο ηλεκτροδότησης, έχουν υποστεί σοβαρές ζημιές. Τα προβλήματα όμως στο δίκτυο του ΔΕΔΔΗΕ επηρεάζουν και τις τηλεπικοινωνίες. Μολονότι, όπως αναφέρουν οι πληροφορίες, οι σταθμοί βάσης των εταιρειών κινητής τηλεφωνίας δεν έχουν πληγεί, τα προβλήματα στο δίκτυο ηλεκτροδότησης και οι εκ περιτροπής διακοπές επηρεάζουν την απρόσκοπτη λειτουργία των συγκεκριμένων υποδομών. Όπως αναφέρουν παράγοντες των τηλεπικοινωνιών, οι σταθμοί βάσης είναι εξοπλισμένοι με γεννήτριες, αλλά απαιτούνται μεγαλύτερης ισχύος ηλεκτρογεννήτριες, που φθάνουν στο νησί από την Αθήνα, για να εξασφαλιστεί η απρόσκοπτη λειτουργία τους. Την ίδια ώρα, κάτοικοι, εθελοντές και πρόεδροι κοινοτήτων με τους οποίους συνομίλησε η «Κ», κάνουν λόγο για προβληματικό συντονισμό στα πύρινα μέτωπα όπου μόνοι τους παλεύουν να κρατήσουν μακριά τις φλόγες. «Δεν υπάρχει σωστός συντονισμός» λέει ο Νίκος Διμέλης, πρόεδρος της κοινότητας Αρχαγγέλου. «Στην κοινότητά μου, στον Αρχάγγελο, παλεύω με εθελοντές πυροσβέστες και με τους κατοίκους του χωριού για να να μην ξαναπλησιάσει απειλητικά η φωτιά», προσθέτει.  Στα 30 χιλιόμετρα πιο μακριά, στην κοινότητα Απολλώνων στη βορειοκεντρική Ρόδο, ο πρόεδρος Μάκης Λαγογιάννης, περιγράφει μια παρόμοια κατάσταση και στο χωριό του, με τους εθελοντές και τους κατοίκους να επιχειρούν μόνοι τους να κρατήσουν τις φλόγες έξω από το χωριό. Για απρόβλεπτη πορεία της πυρκαγιάς κάνει λόγο ο Μανώλης Ανδρουλάκης, πρόεδρος αστυνομικών Ρόδου, ο οποίος συμμετείχε το Σάββατο στις εκκενώσεις τουριστών από μεγάλες ξενοδοχειακές μονάδες και παραλίες. Οπως τονίζει, λόγω των ισχυρών ανέμων που πνέουν τις τελευταίες ημέρες στην περιοχή «οι φλόγες κάνουν κύκλους και έτσι δυσκολεύονται να κατανοήσουν την πορεία τους οι άνθρωποι που επιχειρούν». Εδώ και δύο ημέρες, η Γαλάτεια Νικολούλια, βρίσκεται στο πεδίο. Στην «Κ» δηλώνει ότι ο συντονισμός της επιχείρησης κατάσβεσης είναι προβληματικός. «Η κατάσταση είναι χαοτική στα χωριά, δεν λαμβάνονται μέτρα, ούτε δημιουργούνται αντιπυρικές ζώνες. Σε Βάτι και Γεννάδι δεν έχουμε δει ούτε ένα πυροσβεστικό όχημα», λέει χαρακτηριστικά.  Στο ίδιο μήκος κύματος και όσα μας είπε ο Σάββας Παυλίδης, ο οποίος επίσης βοηθάει εθελοντικά, είτε υποστηρίζοντας αυτούς που επιχειρούν στη φωτιά, είτε σβήνοντας τα «καντήλια» μαζί με άλλους πολίτες σε προσβάσιμα σημεία. Ο ίδιος, όπως και πολλοί άλλοι κάτοικοι στο νησί, έχουν την αίσθηση πως η πυρκαγιά στην καρδιά του ροδιακού δάσους υποτιμήθηκε τις δύο πρώτες ημέρες ενώ τα πολλαπλά μέτωπα σε Αττική και Βοιώτια την περασμένη εβδομάδα, είχαν σαν αποτέλεσμα τη διασπορά των εναέριων μέσων. «Κάπως έτσι φτάσαμε εδώ και τρεις ημέρες να κοιτάζουμε τη φωτιά στα Λάερμα και να αναρωτιόμαστε σε ποιο χωριό θα πάει μετά -θα είναι ο Άγιος Ισίδωρος, θα είναι τα Προφύλια;» καταλήγει ο κ. Παυλίδης. Ο καθηγητής Φυσικών Καταστροφών Ευθύμης Λέκκας, δίνει την επιστημονική απάντηση στο γιατί δεν μπορούν να ελεγχθούν αποτελεσματικά τα πύρινα μέτωπα στη Ρόδο. «Η μεγάλη πυρκαγιά που αφανίζει τον κεντρικό πυρήνα του νησιού αναπτύχθηκε ιλιγγιωδώς τις τελευταίες ημέρες και ώρες λόγω πέντε ιδιαίτερων γεωπεριβαλλοντικών παραγόντων». Σύμφωνα με τον κ. Λέκκα αυτοί είναι οι εξής: 1. Το υφιστάμενο δασικό περιβαλλοντικό πλαίσιο: Η υφιστάμενη δασική περιβαλλοντική σύνθεση που περιλαμβάνει πολύ πυκνό δασικό ιστό, ψηλά δέντρα και συσσωρευμένη καύσιμη ύλη.  2. Οι υφιστάμενες μορφολογικές συνθήκες: Χαρακτηρίζονται από ένα επίμηκες μορφολογικό βύθισμα μεταξύ του όρους Αττάβυρος και του Προφήτη Ηλία και το οποίο αντιστοιχεί σε τεκτονικό βύθισμα με διεύθυνση Α-Δ εγκάρσιο στην επιμήκη ανάπτυξη της Ρόδου. 3. Οι ιδιαίτερα αρνητικές πυρομετεωρολογικές συνθήκες: Δεδομένου ότι στο τεκτονικό βύθισμα αναπτύσσονται τόσο καταβατικοί, όσο και αναβατικοί άνεμοι, πυροδοτώντας τις υφιστάμενες εστίες. 4. Η αδυναμία προσέγγισης στον βασικό κορμό του δάσους λόγω των υφιστάμενων μοροφολογικών χαρακτηρισικών και η αδυναμία προσβολής της φωτιάς από αεροσκάφη, λόγω των έντονων μορφολογικών εναλλαγών. 5. Η σύνθετη μίξη δασικού ιστού με αγροτικούς οικισμούς, αστικές περιοχές και τουριστικές μονάδες, σύνθεση που επιβάλλει δύσκολα σχέδια διαχείρισης έκτακτης ανάγκης. Οι αντιπυρικές ζώνες ήταν εμφανώς απούσες. «Εν κατακλείδι επαναλαμβάνεται για άλλη μια φορά η τεράστια ανάγκη σχεδιασμού πρόληψης και διαχείρισης έκτακτων αναγκών σε ειδικές περιοχές με σύνθετο γεωδυναμικό, περιβαλλοντικό και χωροταξικό πλαίσιο και η εφαρμογή του σχεδιασμού αυτού, ιδιαίτερα σε περιοχές κομβικές για την οικονομική ανάπτυξη της χώρας» τονίζει ο κ. Λέκκας, προσθέτοντας και το εξής: «μπορεί η βιομάζα να είναι αδύνατον να ελεγχθεί στον πυρήνα ενός δάσος και αυτό είναι κάτι απολύτως λογικό, μιας και πρόκειται για φυσική διεργασία, όμως η καύσιμη ύλη στη Ρόδο, έξω από τα όρια του δάσους, γύρω από βιομηχανικές και τουριστικές μονάδες αλλά και σε οικόπεδα, φάνηκε ότι δεν ήταν σε καλό επίπεδο. Αυτό ήταν επιβαρυντικό για την εξάπλωση των πυρκαγιών από το Σάββατο κι έπειτα. Οι αντιπυρικές ζώνες ήταν εμφανώς απούσες».  Σε ό,τι αφορά την απουσία αντιπυρικών ζωνών, ο περιφερειάρχης Νοτίου Αιγαίου, Γιώργος Χατζημάρκος, ανάρτησε το εξής σχόλιο στον προσωπικό του λογαριασμό στο facebook: «Το να προσπαθείς να φτιάξεις μια στοιχειώδη αντιπυρική ζώνη στις 03:00 τα ξημερώματα και με την φωτιά να σε απειλεί ή να την κυνηγάς, σίγουρα δεν είναι η λύση. Η χώρα χρειάζεται νέο πλαίσιο ως προς αυτό το μεγάλο ζήτημα. Δεν μπορώ να περιγράψω με λόγια τον θαυμασμό μου για αυτούς τους ανθρώπους που συνάντησα τη νύχτα στο μέτωπο. Τα νέα παιδιά που ήρθαν κατευθείαν από την δουλειά τους και ξενύχτησαν στο μέτωπο ήταν ιδιαίτερα συγκινητικά. Όπως επίσης δεν υπάρχουν λόγια και για να πούμε το Ευχαριστώ, που οφείλουμε σε όλους. Ένστολους και μη, του κρατικού μηχανισμού και εθελοντές». ",True
newsbomb.gr,https://www.kathimerini.gr/society/562536499/mitsotakis-gia-marianna-vardinogianni-apochairetoyme-me-sevasmo-mia-megali-ellinida/,,Μητσοτάκης για Μαριάννα Βαρδινογιάννη: Αποχαιρετούμε με σεβασμό μία μεγάλη Ελληνίδα,2023-07-24T21:40:01+03:00,Newsroom,"«Ταύτισε την παρουσία της με την προσφορά στον άνθρωπο και ειδικά στα παιδιά», τονίζει ο πρωθυπουργός «Αποχαιρετούμε με σεβασμό μία μεγάλη Ελληνίδα, που ταύτισε την παρουσία της με την προσφορά στον άνθρωπο και ειδικά στα παιδιά», αναφέρει σε δήλωσή του ο πρωθυπουργός, Κυριάκος Μητσοτάκης, σχετικά με την απώλεια της Μαριάννας Βαρδινογιάννη. Τονίζει επίσης πως «υπήρξε από τους πρωτοπόρους εκείνους οι οποίοι, στις μέρες μας, μετέτρεψαν την αποκαλούμενη “φιλανθρωπία” σε χειροπιαστό κοινωνικό έργο» Αποχαιρετούμε με σεβασμό μία μεγάλη Ελληνίδα, που ταύτισε την παρουσία της με την προσφορά στον άνθρωπο και ειδικά στα παιδιά. Γιατί η Μαριάννα Βαρδινογιάννη υπήρξε από τους πρωτοπόρους εκείνους οι οποίοι, στις μέρες μας, μετέτρεψαν την αποκαλούμενη «φιλανθρωπία» σε χειροπιαστό κοινωνικό έργο. Πέρα απ’ την λάμψη του ονόματός της και πέρα από την οικονομική ισχύ της οικογένειάς της. Είχα την τύχη να είμαι φίλος και συνομιλητής της, κυρίως μέσω της γνωριμίας μου με τα παιδιά της. Και μπορώ να βεβαιώσω για την ευαισθησία και την τρυφερότητα με την οποία το μικρό της όνομα επένδυσε το βαρύ επώνυμό της. Είναι ακριβώς αυτή η ευαισθησία που, από την πολυσήμαντη δράση της για την ειρήνη, για το περιβάλλον και τον πολιτισμό, θα ξεχωρίζει πάντα την αγάπη της για τους μικρούς ήρωες. Η «Ελπίδα» θα δίνει πάντα ελπίδα στους ανήλικους μαχητές που μάχονται για τη ζωή. Χάρη σε αυτήν, εκατοντάδες παιδιά έχουν, ήδη, νικήσει τον καρκίνο που τα χτύπησε στο ξεκίνημα της διαδρομής τους. Ενώ πολλά άλλα, θα ξαναπιάσουν, σύντομα, το νήμα της συνέχειας στο ταξίδι τους ακολουθώντας στην Ελλάδα τις πιο σύγχρονες και εξελιγμένες θεραπείες. Έχοντας, μάλιστα, δίπλα τους τις οικογένειές τους. Η παρακαταθήκη αυτή νομίζω ότι ξεπερνά κάθε διεθνή διάκριση από τις πολλές που είχε η Μαριάννα. Όπως και κάθε άλλη γνωστή αλλά και άγνωστη συνεισφορά της στα πολλά μέτωπα στα οποία μετείχε με σταθερό τους επίκεντρο τον άνθρωπο. Πρόκειται κυριολεκτικά για ένα έργο ζωής. Γι’ αυτό και θα κρατά πάντα ζωντανή και ενεργή την μνήμη μιας σπουδαίας γυναίκας. Η σκέψη μου, όπως και της Μαρέβας, είναι στον σύζυγο, στα παιδιά και στους δικούς της ανθρώπους. ",False
newsbomb.gr,https://www.kathimerini.gr/society/562536316/dodeka-ores-ekkenosis-mia-olokliri-zoi/,,"«Δώδεκα ώρες εκκένωσης, μία ολόκληρη ζωή»",2023-07-24T21:32:40+03:00,Σοφία Χρήστου,"Τουρίστες από το Βενετόκλειο, το κλειστό γυμναστήριο Ρόδου και το σχολείο Ροδίων Παιδεία περιγράφουν πώς από ένα πολυτελές ξενοδοχείο βρέθηκαν σε ένα σανίδι μέσα σε λίγες ώρες. Ολα έγιναν πολύ γρήγορα εξομολογείται στην «Κ» ο Χένρι από τη Βρετανία ο οποίος επέλεξε το νησί της Ρόδου προκειμένου να περάσει λίγες ευχάριστες μέρες με τη σύζυγό του και τον γιο τους. Ωστόσο η φωτιά στη Ρόδο, η οποία σύμφωνα με τους νεότερους υπολογισμούς έχει κάψει τουλάχιστον 146.000 στρέμματα στο πέρασμά της, ανέτρεψε γρήγορα τα σχέδια με αποτέλεσμα οι τρεις τους να έχουν συγκεντρώσει όλα τα υπάρχοντά τους γύρω από τρία στρώματα τα οποία βρίσκονται περίπου στο κέντρο του γυμναστηρίου. «Χθες, Κυριακή, περάσαμε όλη την ημέρα προσπαθώντας να ηρεμήσουμε. Το Σάββατο και οι τρεις ήμασταν σε πανικό και σοκ, καθώς από το ξενοδοχείο βρεθήκαμε αμέσως σε μία παραλία και μετά από αρκετές ώρες εδώ», αναφέρει ο Χένρι επισημαίνοντας πως εκείνος και η οικογένειά του θα μείνουν στο κλειστό γυμναστήριο κατά πάσα πιθανότητα μέχρι το Σάββατο. «Δεν βρήκαμε εισιτήρια ώστε να φύγουμε νωρίτερα, οπότε θα γυρίσουμε πίσω στη Βρετανία το Σάββατο. Έλπίζουμε η χώρα μας να διαθέσει περισσότερα αεροπλάνα και να προχωρήσουν γρηγορότερα οι διαδικασίες επαναπατρισμού» αναφέρει ο Χένρι τονίζοντας πως η δεύτερη ημέρα κυλάει καλύτερα, καθώς και οι τρεις είχαν την ευκαιρία να κάνουν μία βόλτα στο κέντρο της πόλης όπου δεν κινδυνεύει από τη φωτιά. «Μόλις πριν λίγο τελειώσαμε το μπάσκετ. Η αλήθεια είναι πως έχει αρκετή ζέστη εδώ, αλλά νομίζω το μεγαλύτερο πρόβλημα είναι το ότι κόβεται συχνά η ηλεκτροδότηση», τόνισε ο Χένρι.  Ο ίδιος πάντως δεν μπόρεσε να μη σχολιάσει την αδιάκοπη υποστήριξη και δράση των εθελοντών στο κλειστό Γυμναστήριο, οι οποίοι προσπαθούν να ικανοποιήσουν ακόμη και την πιο μικρή ανάγκη. «Μέσα σε λίγες ώρες οι εθελοντές κατόρθωσαν και συγκέντρωσαν τα πάντα. Από ρούχα για τα παιδιά, μέχρι και φρέσκα φρούτα, χυμούς, ακόμη και επιτραπέζια παιχνίδια. Πραγματικά η βοήθειά τους είναι ανεκτίμητη», καταλήγει ο κ. Χένρι.  Οι εθελοντές κατόρθωσαν μέσα σε λίγες ώρες και έφεραν τα πάντα. Από ρούχα για τα παιδιά, μέχρι και φρέσκα φρούτα, χυμούς, ακόμη και επιτραπέζια παιχνίδια. Φωτογραφία: Αμαλία Μουστάκη. Για τον Άντριου Γουίλκομ, επίσης Βρετανό τουρίστα, τίποτα δεν έγινε γρήγορα. Όλα έγιναν αργά, βασανιστικά και απρόβλεπτα. Όπως λέει, για εκείνον οι 12 ώρες που κράτησε το σχέδιο εκκένωσης ήταν σαν μία ολόκληρη ζωή. «Θυμάμαι τα πάντα με κάθε λεπτομέρεια. Έπαιρνα μεσημεριανό στο ξενοδοχείο, όταν μας ειδοποίησαν πως πρέπει να εκκενώσουμε τη μονάδα. Επικράτησε πανδαιμόνιο, οι περισσότεροι αρχίσαμε να τρέχουμε. Δεν προλάβαμε να πάρουμε ούτε τα πράγματά μας και στη συνέχεια βρεθήκαμε στην παραλία Γεννάδι μαζί με εκατοντάδες ακόμη τουρίστες», περιγράφει στην «Κ» ο Γουίλκομ επισημαίνοντας πως στην παραλία ήταν γύρω στα 500 άτομα. Ο ίδιος όπως και όλοι οι υπόλοιποι τουρίστες προσπαθούσαν να ενημερωθούν σερφάροντας στο κινητό τους, όση ώρα περίμεναν τα πλοία να φανούν.  «Ήμασταν στην παραλία και είχε περάσει περίπου μία ώρα. Αυτό το διάστημα οι καπνοί γίνονταν όλο και πιο έντονοι, αλλά δεν θέλαμε να βουτήξουμε για να μην βραχούμε. Τότε εμφανίστηκαν οι ψαράδες με τις βάρκες τους. Θυμάμαι ένας ψαράς να μου λέει “πήδα, πήδα γρήγορα”. Τότε εγώ πρόταξα τη σύζυγο μου και την 8 χρονών κόρη μου τις έβαλα στο σκάφος και μετά ανέβηκα και εγώ. Δεν υπήρχε περίπτωση να φύγω χωρίς αυτές», αναφέρει ο βρετανός λέγοντας χαρακτηριστικά πως σε εκείνο το σημείο ήταν μόλις στα μισά της αποστολής εκκένωσης.  Επόμενος σταθμός για τον Άντριου και την οικογένειά του ήταν η Λίνδος, όπου εκεί μαζί με εκατοντάδες ακόμη άτομα θα έπρεπε να περιμένουν το λεωφορείο που θα τους μετέφερε στον… τερματικό σταθμό. «Η αναμονή διήρκεσε πάνω από τρεις ώρες. Και οι τρεις ήμασταν κατάκοποι, ενώ το γεγονός πως δεν είχαμε πάρει τις βαλίτσες μας, έκανε ακόμη δυσκολότερη την κατάσταση. Εν τέλει από την ώρα που μπήκαμε στο λεωφορείο μέχρι να φτάσουμε εδώ πέρασαν ακόμη δύο ώρες. Συνολικά από τη στιγμή που έπρεπε να εγκαταλείψω το ξενοδοχείο μου μέχρι να φτάσω στο σχολείο, πέρασαν 12 ώρες», αναφέρει ο βρετανός ο οποίος ξάπλωσε στο στρώμα του στο σχολείο μετά τις 2 τα ξημερώματα προς Κυριακή.  Η επόμενη ημέρα όμως ήταν μία καινούργια ημέρα και για τον Άντριου και την οικογένειά του. Οι τρεις θα αναχωρήσουν την Πέμπτη από το νησί οπότε ήδη έχουν ξεκινήσει να φτιάχνουν το πρόγραμμά τους για τις ημέρες που θα μείνουν εδώ. «Σήμερα ξεκινήσαμε την ημέρα μας κάνοντας λίγο γυμναστική. Στη συνέχεια κάναμε μία βόλτα στη γειτονιά, ενώ εγώ με τη σύζυγό μου περάσαμε αρκετές ώρες μιλώντας ή βοηθώντας τους εθελοντές. «Ευτυχώς υπάρχουν αρκετές δραστηριότητες εδώ στο σχολείο και για την μικρή μας κόρη, η οποία είναι και πάλι χαρούμενη και «ζωηρή», ανέφερε ο Άντριου, επισημαίνοντας πως το τελευταίο είναι αυτό που έχει σημασία για εκείνον. Όσο για τον αν θα έρθει ξανά διακοπές στην Ελλάδα και συγκεκριμένα στη Ρόδο, η απάντηση στην αρχή είναι μονολεκτική. “Definitely (=οπωσδήποτε)” μου απάντησε προσθέτοντας πως η φιλοξενία του κόσμου στη Ρόδο μετά το ξέσπασμα της φωτιάς είναι απερίγραπτη. «Όχι μόνο θα έρθω, αλλά θα πω και σε φίλους μου να έρθουν. Δεν έχω δει πουθενά αλλού τέτοια φιλοξενία και μάλιστα μέσα σε τόσο δύσκολες συνθήκες. Πραγματικά τους αξίζει ένα μεγάλο “ευχαριστώ”», καταλήγει ο Άντριου.  ",True
newsbomb.gr,https://www.kathimerini.gr/society/562536481/pyrkagies-energopoiisi-tis-ypiresias-copernicus-gia-tin-chartografisi-ton-periochon-aigialeias-kerkyras-kai-karystoy/,,"Πυρκαγιές: Ενεργοποίηση της Υπηρεσίας Copernicus για την χαρτογράφηση των περιοχών Αιγιαλείας, Κέρκυρας και Καρύστου",2023-07-24T21:24:45+03:00,Newsroom,"Αναμένεται άμεσα η διάθεση σειράς χαρτογραφικών δεδομένων και προϊόντων, που προκύπτουν από ανάλυση δορυφορικών εικόνων Κατόπιν εντολής του Γενικού Γραμματέα Πολιτικής Προστασίας, η Διεύθυνση Σχεδιασμού και Αντιμετώπισης Εκτάκτων Αναγκών της Γενικής Γραμματείας Πολιτικής Προστασίας, ως Εθνικό Σημείο Επαφής, ενεργοποίησε την Υπηρεσία Copernicus/Emergency Management Service – Mapping της Ευρωπαϊκής Ενωσης. Σκοπός της ενεργοποίησης είναι η παραγωγή χαρτογραφικών προϊόντων και δεδομένων για περιοχές του Δήμου Αιγιαλείας της Περιφερειακής Ενότητας Αχαΐας, της νήσου Κέρκυρας και του Δήμου Κάρυστου της Περιφερειακής Ενότητας Ευβοίας, οι οποίες επλήγησαν από δασικές πυρκαγιές που εκδηλώθηκαν την Κυριακή 23 Ιουλίου 2023, προς υποβοήθηση του έργου των φορέων που εμπλέκονται στην αντιμετώπιση εκτάκτων αναγκών και στη διαχείριση των συνεπειών του φαινομένου. Τα αιτήματα έγιναν αποδεκτά από την Ευρωπαϊκή Ένωση (κωδικοί ενεργοποίησης (EMSR676, EMSR677 και EMSR678) και αναμένεται άμεσα η διάθεση σειράς χαρτογραφικών δεδομένων και προϊόντων, που προκύπτουν από ανάλυση δορυφορικών εικόνων. Τα δεδομένα και οι χάρτες της Υπηρεσίας Copernicus Emergency Management Service/Mapping θα διατεθούν άμεσα από τη Διεύθυνση Σχεδιασμού και Αντιμετώπισης Εκτάκτων Αναγκών της Γενικής Γραμματείας Πολιτικής Προστασίας σε όλους τους εμπλεκόμενους φορείς δωρεάν για την διαχείριση του έργου τους.   ",False
newsbomb.gr,https://www.kathimerini.gr/society/562536472/ores-agonias-gia-ton-ktinotrofo-poy-agnoeitai-ston-platanisto/,,Ώρες αγωνίας για τον κτηνοτρόφο που αγνοείται στον Πλατανιστό,2023-07-24T20:57:20+03:00,Γιάννης Σουλιώτης,"Ο αδελφός του παρελήφθη από αστυνομικούς προκειμένου να δώσει κατάθεση για την εξαφάνιση του 38χρονου Σε εξέλιξη βρίσκονται οι έρευνες για τον εντοπισμό του 38χρονου κτηνοτρόφου στο χωριό Πλατανιστός του δήμου Καρύστου, ο οποίος αγνοείται από το μεσημέρι της Κυριακής, εν μέσω της εν εξελίξει πυρκαγιάς. Σύμφωνα με κατοίκους του χωριού, μεταξύ των οποίων και συγγενικά του πρόσωπα, ο 38χρονος ανησύχησε, λόγω της πυρκαγιάς, για την ασφάλεια του κοπαδιού του και έσπευσε στο ποιμνιοστάσιό του για να μαζέψει τα ζώα. Όπως αναφέρει ένας εκ των δύο αδελφών του κτηνοτρόφου, έκτοτε δεν έχει δώσει σημεία ζωής, ενώ το ποιμνιοστάσιό του κάηκε από την πυρκαγιά. Σημειώνεται επίσης πως το απόγευμα της Δευτέρας, το ίδιο πρόσωπο παρελήφθη από αστυνομικούς προκειμένου να δώσει κατάθεση για την εξαφάνιση του 38χρονου. Σύμφωνα πάντως με κυβερνητικές πηγές, η εξαφάνιση δε συνδέεται απαραίτητα με την πυρκαγιά στην περιοχή καθώς σημειώθηκε προγενέστερα αυτής.      ",False
newsbomb.gr,https://www.kathimerini.gr/society/562536382/efyge-apo-ti-zoi-i-marianna-vardinogianni/,,Εφυγε από τη ζωή η Μαριάννα Βαρδινογιάννη,2023-07-24T20:39:54+03:00,Newsroom,"Η εξόδιος ακολουθία και η ταφή θα πραγματοποιηθούν σε στενό οικογενειακό κύκλο Με βαθύτατη θλίψη, η οικογένεια Βαρδή Ι. Βαρδινογιάννη ανακοινώνει ότι η αγαπημένη σύζυγος, μητέρα και γιαγιά, Μαριάννα Β. Βαρδινογιάννη, Πρέσβυς Καλής Θελήσεως της UNESCO, Πρόεδρος του Σωματείου «ΕΛΠΙΔΑ-Σύλλογος Φίλων παιδιών με καρκίνο», έφυγε από τη ζωή τη Δευτέρα 24 Ιουλίου. Η εξόδιος ακολουθία και η ταφή θα πραγματοποιηθούν σε στενό οικογενειακό κύκλο. Η Μαριάννα Β. Βαρδινογιάννη, μέσα από τη μακροχρόνια δράση της, είχε υλοποιήσει ένα ευρύ ανθρωπιστικό έργο, εμπνευσμένο από τη μητρότητα, που έχει στο επίκεντρό του τα παιδιά, τις ευπαθείς κοινωνικές ομάδες και τα ευάλωτα άτομα στην Ελλάδα και στο εξωτερικό, ένα έργο το οποίο παράλληλα εστιάζεται σε τομείς όπως η προστασία των ανθρωπίνων δικαιωμάτων, η προώθηση του πολιτισμού ειρήνης, η παιδεία, η υγεία, η κλιματική αλλαγή, ο πολιτισμός και η προστασία της πολιτιστικής κληρονομιάς. Ειδικότερα, η δράση της Μαριάννας Β. Βαρδινογιάννη μέσα από το Ίδρυμά της, στοχεύει μεταξύ άλλων στην καταπολέμηση της εμπορίας των ανθρώπων και της εκμετάλλευσης των παιδιών, στην εξάλειψη του αναλφαβητισμού, στη προστασία του περιβάλλοντος και στην αντιμετώπιση πολλών άλλων σύγχρονων προκλήσεων, με σκοπό τη δημιουργία ενός καλύτερου κόσμου για τα παιδιά, το αύριο της ανθρωπότητας. Παράλληλα, το Ίδρυμά της μέσα από τα προγράμματα που εφαρμόζει, στηρίζει παιδιά και οικογένειες ευπαθών κοινωνικών ομάδων, σχολεία σε ολόκληρη την επικράτεια και πρόσφυγες. Η Μαριάννα Β. Βαρδινογιάννη για περισσότερα από 25 χρόνια αγωνιζόταν ενάντια στον καρκίνο της παιδικής ηλικίας. Μέσα από το έργο της στον Σύλλογο Φίλων Παιδιών με καρκίνο «ΕΛΠΙΔΑ» ίδρυσε την πρώτη παιδιατρική Μονάδα Μεταμόσχευσης Μυελού των Οστών στην Ελλάδα, χάρη στην οποία περισσότερα από 860 παιδιά από την Ελλάδα και τις γειτονικές χώρες έχουν σωθεί μέχρι σήμερα, τον Ξενώνα “ΕΛΠΙΔΑ”, το πρώτο Ογκολογικό Παιδιατρικό Νοσοκομείο και την πρώτη Τράπεζα Εθελοντών Δοτών Μυελού των Οστών στην Ελλάδα, και ανέλαβε μια σειρά από πρωτοβουλίες με στόχο να βοηθήσει τα άρρωστα παιδιά και τις οικογένειές τους. Παράλληλα η Μαριάννα Β. Βαρδινογιάννη στήριξε πολλά εκπαιδευτικά ιδρύματα στην Ελλάδα, την Ευρώπη και τις Η.Π.Α. ενώ υπήρξε ιδρύτρια και χορηγός του Κέντρου Ελληνιστικών Σπουδών στη Βιβλιοθήκη της Αλεξάνδρειας. Στήριξε, επίσης, τα προγράμματα της UNESCO για την εκπαίδευση και τον πολιτισμό σε πολλά μέρη του κόσμου και προωθεί την υλοποίηση των αναπτυξιακών στόχων του ΟΗΕ. Η Μαριάννα Β. Βαρδινογιάννη ως Πρέσβυς Καλής Θελήσεως της UNESCO, ως Πρόεδρος του «Ιδρύματος Μαριάννα Β. Βαρδινογιάννη», του Συλλόγου «ΕΛΠΙΔΑ» και του Συλλόγου «ΟΡΑΜΑ ΕΛΠΙΔΑΣ», συνεργάστηκε με πολλούς φορείς, ιδρύματα και μη Κυβερνητικές Οργανώσεις σε εθνικό και διεθνές επίπεδο. Στο πλαίσιο όλων αυτών των συνεργασιών, εκτός από τις εκδηλώσεις που διοργάνωνε μέσω των ιδρυμάτων της, συμμετείχε σε συνέδρια και διασκέψεις ως ομιλήτρια ή σύνεδρος, καθώς και σε φιλανθρωπικές εκδηλώσεις, διεθνείς και ευρωπαϊκές συναντήσεις και εκστρατείες. Το έργο της Μαριάννας Β. Βαρδινογιάννη είναι διεθνώς αναγνωρισμένο και η ίδια έχει λάβει πολλούς τιμητικούς τίτλους και βραβεία όπως: Χρυσός Σταυρός του Τάγματος της Ευποιίας της Ελληνικής Δημοκρατίας, Βραβείο της Ακαδημίας Αθηνών, Αρχόντισσα του Πατριαρχείου Αλεξανδρείας, Ιππότης και Αξιωματικός της Λεγεώνας της Τιμής της Γαλλικής Δημοκρατίας, Μεγάλο Βραβείο της Χάρτας των Παρισίων ενάντια στον καρκίνο, Βραβείο “Ripple of Hope” του Ιδρύματος «Robert F. Kennedy Human Rights», κ.ά. ",False
newsbomb.gr,https://www.kathimerini.gr/society/562536433/rodos-doryforikes-fotografies-apotyponoyn-to-megethos-tis-katastrofis/,,Φωτιές στη Ρόδο: Δορυφορικές φωτογραφίες αποτυπώνουν το μέγεθος της καταστροφής,2023-07-24T20:19:48+03:00,Newsroom,"Η πυρκαγιά συνεχίζει το καταστροφικό έργο στη Ρόδο. Συγκλονιστικές εικόνες από δορυφόρους της Maxar Συνεχίζονται με αμείωτη ένταση οι επιχειρήσεις στα πύρινα μέτωπα που βρίσκονται σε εξέλιξη στη Ρόδο. Οι συνεχείς αναζωπυρώσεις που τροφοδοτούνται από τους ισχυρούς ανέμους δυσχεραίνουν ακόμα περισσότερο το έργο των δυνάμεων της Πυροσβεστικής. Την ίδια ώρα, η Πολιτική Προστασία βρίσκεται σε επιφυλακή για το ενδεχόμενο νέων εκκενώσεων σε οικισμούς των περιοχών που πλήττονται, ενώ σε εξέλιξη βρίσκεται και η διαδικασία επαναπατρισμού των τουριστών από τις εκκενωμένες περιοχές. «Η δασική έκταση της Ρόδου που κάηκε είναι μια σημαντική απώλεια. Είναι σε κομβικό σημείο, στον πυρήνα του δάσους. Θα υπάρξουν περιβαλλοντικά προβλήματα, καταρχάς στη χλωρίδα και στην πανίδα, κι έπειτα στην ποιότητα του αέρα, στο έδαφος, στο υπέδαφος. Είναι μια σημαντική οικολογική καταστροφή» δήλωσε στην «Κ» ο καθηγητής φυσικών καταστροφών Ευθύμιος Λέκκας. Οπως φαίνεται και στις δορυφορικές φωτογραφίες της Maxar Technologies, δεκάδες χιλιάδες στρέμματα έχουν γίνει στάχτη στη Ρόδο.   ",False
newsbomb.gr,https://www.kathimerini.gr/society/562536346/bbc-gia-fotia-sti-rodo-vretanoi-eygnomonoyn-toys-ntopioys-gia-ti-voitheia/,,BBC για φωτιά στη Ρόδο: Βρετανοί ευγνωμονούν τους ντόπιους για τη βοήθεια,2023-07-24T20:03:10+03:00,Newsroom,"Τους ντόπιους και τους εθελοντές ευχαριστούν οι Βρετανοί τουρίστες για τη βοήθειά τους κατά τη μεγάλη φωτιά στη Ρόδο Η Καρίν Σαβάτζι από τη Νότια Ουαλία έφτασε στο νησί με τον σύζυγο και τους γιους της το Σάββατο, χωρίς να γνωρίζει ότι το ξενοδοχείο τους είχε ήδη εκκενωθεί εν μέσω πυρκαγιών. Τους μετέφεραν σε ένα σχολείο, όπου μια τοπική οικογένεια τους πρόσφερε καταφύγιο. Πολλοί Βρετανοί αναγκάστηκαν να εγκαταλείψουν τα καταλύμματα τους, καθώς οι πυρκαγιές εξαπλώθηκαν προς την ανατολική ακτή του νησιού, όπου βρίσκονται πολλές από τις παραλίες και τα μεγάλα ξενοδοχεία. Ορισμένοι παραθεριστές κατέληξαν σε άλλα μέρη του νησιού, ενώ άλλοι αναγκάστηκαν να κοιμηθούν σε στρώματα στα πατώματα αθλητικών χώρων και αιθουσών συνεδριάσεων. Η κατάσταση επιδεινώθηκε το βράδυ του Σαββάτου, καθώς τα αεροπλάνα έφεραν ακόμη περισσότερους τουρίστες – μεταξύ των οποίων και τη κα. Σαβάτζι. Η γυναίκα, με καταγωγή από τη Νότια Ουαλία, δήλωσε ότι οι εθελοντές αγκάλιασαν τους ταλαιπωρημένους τουρίστες, ενώ τους παρείχαν φαγητό, καταφύγιο και νερό. Την ώρα που ο σύζυγός της και οι δύο μικροί γιοι της ετοιμάζονταν να κοιμηθούν στο πάτωμα ενός σχολείου, ένας εθελοντής ήρθε να ρωτήσει αν υπήρχε κάποια τετραμελής οικογένεια μεταξύ εκείνων που είχαν βρει καταφύγιο στο σχολείο. Η ίδια δήλωσε στο BBC: «Ο σύζυγός μου σήκωσε το χέρι του ψηλά. Ημασταν η μόνη τετραμελής οικογένεια εκεί. Ο εθελοντής είπε ότι μια τοπική οικογένεια είχε χώρο για εμάς. Τώρα μένουμε μαζί». Η κα. Σαβάτζι και η οικογένειά της μοιράζονται το σπίτι με άλλες δύο οικογένειες από τη Γερμανία και την Πολωνία. «Λατρεύω το πώς πέντε εθνικότητες έχουν έρθει μαζί για να βοηθήσουν η μία την άλλη. Είναι καθαρή τύχη που βρήκαμε αυτό το σπίτι. Η οικογένεια είναι υπέροχη», δήλωσε η Βρετανιδα προσθέτοντας ότι «θα έπρεπε να υπάρχουν κενά αεροπλάνα για να πάρουν τους ανθρώπους και όχι να καταφθάνουν άλλα γεμάτα». Η Tui ανακοίνωσε ότι αναστέλλει προσωρινά τις πτήσεις της προς Ρόδο. Σύμφωνα με τη σχετική ανακοίνωση, στο νησί βρίσκονται 40.000 πελάτες της και περίπου 7.800 από αυτούς βρίσκονται μεταξύ των τουριστών οι οποίοι έχουν μεταφερθεί σε ειδικά καταλύματα και ξενοδοχεία. Η αεροπορική εταιρεία χαμηλού κόστους Jet2 ακύρωσε όλες τις προγραμματισμένες πτήσεις της για την Κυριακή, ενώ στέλνει άδεια αεροπλάνα προκειμένου να επιβιβαστούν οι πελάτες της και να επιστρέψουν στη Βρετανία. Η EasyJet ανακοίνωσε ότι ακυρώνει όλα τα πακέτα διακοπών στο νησί της Ρόδου μέχρι την Τετάρτη 26 Ιουλίου. Ανέφερε ότι όποιος έχει κάνει κράτηση για να ταξιδέψει πριν από τις 29 Ιουλίου μπορεί να αλλάξει δωρεάν την πτήση. Η ελληνική αεροπορική εταιρία SKY express διευκρίνισε ότι συνεχίζει τις πτήσεις της κανονικά προς το αεροδρόμιο της Ρόδου. Ορισμένοι Βρετανοί παραθεριστές θα υπομείνουν άλλη μια νύχτα σε αυτοσχέδια καταφύγια ελλείψει οποιασδήποτε επικοινωνίας από τους tour operators.  Ο Λι Μίτσελ και η οικογένειά του φιλοξενούνται και αυτοί από ντόπιους. Ο ίδιος δήλωσε στο BBC: «Ευτυχώς γνωρίσαμε έναν ντόπιο και τώρα βρισκόμαστε στο σπίτι του για να φάμε χταπόδι και ρύζι. Αν δεν ήταν αυτός, πραγματικά δεν ξέρω τι θα κάναμε». Η Κόνι Γουντς, μια 18χρονη από τη Βόρεια Ιρλανδία, είπε ότι η οικογένειά της κοιμήθηκε σε καρέκλες σε ένα σχολείο όταν έλαβε ειδοποίηση που τους έλεγε να εκκενώσουν το θέρετρό τους στον Πεύκο. Είπε ότι οι ντόπιοι τους είχαν δώσει τρόφιμα, νερό και ιατρική βοήθεια. ",False
newsbomb.gr,https://www.kathimerini.gr/society/562536298/kerkyra-epi-podos-olokliro-to-nisi-gia-ti-metamesonychtia-ekkenosi-2-500-toyriston/,,Κέρκυρα: Επι ποδός ολόκληρο το νησί για τη μεταμεσονύχτια εκκένωση 2.500 τουριστών,2023-07-24T19:47:35+03:00,Μαρίνα Καρπόζηλου,"Περίπου 2.500 τουρίστες χρειάστηκε να απομακρυνθούν από τα καταλύματά τους. Η επιχείρηση μεταφοράς τους πραγματοποιήθηκε με τη συνεισφορά ολόκληρου του νησιού «Η φωτιά το βράδυ δείχνει τα δόντια της», μονολογεί ο Άρης Μπολοβίνος κάτοικος και επιχειρηματίας με ενοικιαζόμενα σπίτια στο βόρειο τμήμα της Κέρκυρας. Το βλέμμα του όπως μας λέει είναι στραμμένο στο βουνό, το οποίο από χθες καίγεται, με τις φλόγες να προβάλλουν απειλητικές, ειδικά στην περίπτωση που κάποιος αέρας τις οδηγήσει προς τους οικισμούς που βρίσκονται στους πρόποδες. «Εμείς που είμαστε κοντά στη θάλασσα νιώθουμε πιο ασφαλείς. Τώρα που σας μιλάω είμαι στην παραλία και βλέπω ιδιωτικά σκάφη, βάρκες και σκάφη του λιμενικού που είναι σ’ επιφυλακή για περίπτωση εκκένωσης. Αν κατέβει κι άλλο η φωτιά, το πρώτο πρόβλημα που θα αντιμετωπίσουμε θα είναι ο καπνός». Το χωριό Κασσιώπη του κυρίου Μπολοβίνου μπορεί να βρίσκεται σε επιφυλακή, οι κάτοικοι και οι επισκέπτες του όμως είχαν την επιλογή να διανυκτερεύσουν στα σπίτια και τα καταλύματά τους. Διαφορετική ήταν η συνθήκη για 2.466 τουρίστες που χρειάστηκε να εκκενώσουν προληπτικά τους χώρους διαμονής τους. Όπως εξηγεί ο Χαράλαμπος Βούλγαρης, Πρόεδρος της Ένωσης Ξενοδόχων Κέρκυρας ήταν ένα δύσκολο βράδυ, τόσο για τον κόσμο του νησιού όσο και για τους επισκέπτες, ειδικά των περιοχών Καλαμάκι και Νησάκι που θεωρούνται άκρως τουριστικές. «Το βορειοανατολικό κομμάτι της Κέρκυρας φιλοξενεί κυρίως βίλες καθώς και τρία μεγάλα ξενοδοχεία. Η προληπτική εκκένωση ξεκίνησε αργά το βράδυ με τον κόσμο να μεταφέρεται αρχικά σε ένα κοντινό στάδιο στον Άγιο Μάρκο και από εκεί να προωθείται σε τρεις διαφορετικούς χώρους: στον Οργανισμό Λιμένα Κέρκυρας, στο Δημοτικό Θέατρο και στο κλειστό μπάσκετ του Ε.Α.Κ. Ταυτόχρονα φτιάξαμε μια φόρμα και ζητούσαμε από τα ξενοδοχεία να μας δηλώσουν αν έχουν διαθέσιμα δωμάτια για φιλοξενία. Αν και ήταν αργά το βράδυ, ανταποκρίθηκε ένας αρκετά μεγάλος αριθμός και έτσι πολύς κόσμος μεταφέρθηκε σε ξενοδοχεία, χωρίς φυσικά να πληρώσουν για τη διανυκτέρευσή τους». Ο ίδιος μίλησε με πολύ κόσμο και μας μεταφέρει το άγχος και την ταλαιπωρία τους, καθώς όμως και το αίσθημα πως ορθώς έγινε η εκκένωση, προκειμένου να μην κινδυνέψουν οι ίδιοι και οι οικογένειές τους.  Έχοντας δει την έκταση που πήρε η φωτιά στη Ρόδο φοβηθήκαμε και προσπαθήσαμε να πείσουμε τον κόσμο να φύγει. «Πρόκειται κυρίως για Άγγλους, καθώς η Κέρκυρα παραδοσιακά είναι πολύ “δυνατή” στη Βρετανική αγορά» λέει ο κύριος Μπολοβίνος και συμπληρώνει πως οι Άγγλοι έχουν δημιουργήσει και μια δική τους συνοικία με βίλες στον πρώην εγκαταλελειμμένο οικισμό Ρου, μια περιοχή που επίσης βρίσκεται υπό την απειλή της πυρκαγιάς, καθώς βρίσκεται πάνω στο βουνό Παντοκράτορας. «Αρκετοί από τους ιδιοκτήτες ήταν διστακτικοί στο να εκκενώσουν τα σπίτια τους. Άλλοι διώξανε τις οικογένειές τους και έμειναν να φυλάξουν οι ίδιοι τις περιουσίες τους. Εμείς από την πλευρά μας έχοντας δει την έκταση που πήρε η φωτιά στη Ρόδο φοβηθήκαμε και προσπαθήσαμε να πείσουμε τον κόσμο να φύγει». Για την αρχική μεταφορά των τουριστών κινητοποιήθηκαν οι τουριστικοί πράκτορες, οι ιδιοκτήτες λεωφορείων καθώς και οι ιδιοκτήτες βαν.  Ο Μαρίνος Μικάλεφ, πρόεδρος των Επαγγελματικών Ι.Χ. με οδηγό, ξεκίνησε να παραλαμβάνει τουρίστες από τα ξενοδοχεία στις 11 το βράδυ και συνέχισε τη μεταφορά τους μέχρι τα ξημερώματα. «Με το που ενημερωθήκαμε για το ότι υπάρχει εντολή εκκένωσης δηλώσαμε εθελοντικά την παρουσία μας. Ήμασταν 40 βαν και κάναμε συνεχόμενα δρομολόγια, από τα ξενοδοχεία στο στάδιο του Άγιου Μάρκου. Ξεκινήσαμε στις 23:00 και συνεχίσαμε μέχρι τις 02:00. Ο κόσμος ήταν ανήσυχος. Είχαν την οδηγία να έχουν μαζί τους όλες τις αποσκευές τους και μας ρωτούσαν διαδικαστικά πράγματα, για το τι θα γίνει και πού θα πάνε. Εμείς τους καθησυχάζαμε και τους λέγαμε πως η κατάσταση είναι υπό έλεγχο». Η μεταφορά τους στο κεντρικό τμήμα του νησιού πραγματοποιήθηκε με τον συντονισμό της Δημάρχου Κεντρικής Κέρκυρας και Διαποντίων Νήσων Μερόπης Υδραίου. Θα κάνουμε αυτό που πρέπει για να βοηθήσουμε τον κόσμο. Ο Αθανάσιος Κώστας είναι ιδιοκτήτης ταβέρνας και όπως λένε στην «Κ» άνθρωποι της περιοχής δούλεψε αφιλοκερδώς όλη τη νύχτα προκειμένου να προσφέρει φαγητό σε όσους μεταφέρθηκαν στο Δημοτικό Θέατρο και στο κλειστό γήπεδο του μπάσκετ. «Αργά το βράδυ ενημερώθηκα από έναν συνάδελφό μου που επίσης ανήκει στον χώρο της εστίασης, πως μεταφέρθηκαν εδώ κοντά σε εμάς άνθρωποι από το βόρειο κομμάτι του νησιού που απειλείται από τις φωτιές. Αμέσως του είπα πως “θα κάνουμε αυτό που πρέπει για να βοηθήσουμε τον κόσμο”. Ξεκινήσαμε τις παρασκευές των τροφίμων στις 02:00 μετά τα μεσάνυχτα και τελειώσαμε στις 06:00 τα ξημερώματα. Δεν είχαμε πολλά πράγματα διαθέσιμα, δώσαμε όμως ό,τι είχαμε στη διάθεσή μας. Φτιάξαμε πολλά σάντουιτς, προσφέραμε επίσης κρουασάν και νερά. Για εμάς αυτή η προσφορά ήταν αυτονόητη». Ο Βασίλης Καλούδης, τουριστικός πράκτορας και αντιπρόεδρος της ΓΕΠΟΕΤ τονίζει πως η βόρεια Κέρκυρα είναι περιοχή με ποιοτικό και ακριβό τουρισμό. «Ο κόσμος φυσικά και πανικοβλήθηκε. Ο τουρισμός είναι ένα ευαίσθητο και εύθραυστο κομμάτι που θέλει ιδιαίτερο χειρισμό. Εμείς από την πλευρά μας δώσαμε τα λεωφορεία που μας ζητήθηκαν και βοηθήσαμε με όποιον τρόπο μπορούσαμε. Τώρα είμαστε στη διαδικασία που τους επιστρέφουμε πίσω, καθώς η φωτιά είναι ελεγχόμενη. Δυστυχώς πρέπει να σβήσει τελείως ώστε να δούμε την έκταση της ζημιάς σε περιβαλλοντικό επίπεδο». Ο δήμαρχος Βόρειας Κέρκυρας, Γιώργος Μαχειμάρης, όπως δήλωσε στην «Κ», θεωρεί πως η πυρκαγιά ξεκίνησε από εμπρησμό, τον οποίο χαρακτήρισε ως «πολύ καλά σχεδιασμένο», καθώς οι εστίες ήταν σε επτά σημεία ταυτόχρονα, ενώ συμπλήρωσε ότι «φοβόμαστε για αναζωπύρωση, αυτή είναι η αγωνία μας». ",True
newsbomb.gr,https://www.kathimerini.gr/society/562536406/kikilias-diplasiazetai-to-prosopiko-tis-dieythynsis-antimetopisis-egklimaton-emprismoy/,,Κικίλιας: Διπλασιάζεται το προσωπικό της Διεύθυνσης Αντιμετώπισης Εγκλημάτων Εμπρησμού,2023-07-24T19:45:33+03:00,Newsroom,"«Η κλιματική κρίση και τα ακραία φαινόμενα έχουν μεγάλο πυροδότη όλους εκείνους που βάζουν φωτιά, είτε από εμπρησμό είτε από εγκληματική αμέλεια», σημείωσε ο υπουργός Το διπλασιασμό του προσωπικού της Διεύθυνσης Αντιμετώπισης Εγκλημάτων Εμπρησμού ανακοίνωσε ο υπουργός Κλιματικής Κρίσης και Πολιτικής Προστασίας, Βασίλης Κικίλιας. «Ανακοινώνω σήμερα ότι εκτός από την επικείμενη αύξηση προστίμων, διπλασιάζω τη δύναμη σε προσωπικό της Διεύθυνσης Αντιμετώπισης Εγκλημάτων Εμπρησμού, στην προσπάθεια να παταχθούν τα φαινόμενα ανομίας και οι προκλήσεις πυρκαγιών σε όλη την Ελλάδα», δήλωσε στην ΕΡΤ ο κ. Κικίλιας. «Για 12η μέρα κάτω από ακραίες συνθήκες καύσωνα και ισχυρών ανέμων δίνουμε ασταμάτητα μάχες σε δεκάδες μέτωπα δασικών πυρκαγιών», σημείωσε ο υπουργός και υπογράμμισε ότι «αυτές τις ημέρες οι γυναίκες και οι άντρες του Πυροσβεστικού Σώματος έδωσαν μάχες με πάνω από 500 πυρκαγιές, δηλαδή με περισσότερες από 50 την ημέρα». «Δύσκολες μάχες στις μεγάλες πυρκαγιές, στις δασικές περιοχές της Δυτικής Αττικής, στο Λουτράκι, στη Ρόδο, στην Κέρκυρα, στην Εύβοια, στη Βοιωτία, στη Σπάρτη, στη Νάξο. Μόνο σε αυτές τις πυρκαγιές τα 89 εναέρια μέσα σε 1.490 ώρες πτήσης πραγματοποίησαν 6.410 ρίψεις νερού» σημείωσε. «Κρίσιμες μάχες για την εκκένωση οικισμών αλλά ολόκληρων περιοχών, όπως η τεράστια επιχείρηση ασφαλούς απομάκρυνσης τουλάχιστον 20.000 ανθρώπων στο νότιο τμήμα της Ρόδου. Ας σκεφτούμε τι σημαίνει να γίνεται μία τεράστια, γιγάντια εκκένωση, χωρίς θύματα και τραυματισμούς. Προτεραιότητά μας είναι η προστασία της ανθρώπινης ζωής», επισήμανε ο κ. Κικίλιας και προσέθεσε ότι θα συνεχίσουν να δίνουν μάχες μαζί με τις τοπικές κοινωνίες και τους εθελοντές, καθώς οι καιρικές συνθήκες παραμένουν εξαιρετικά επικίνδυνες. «Σε αυτές τις μάχες επιχειρούν με αυτοθυσία, αυταπάρνηση και με κίνδυνο της ζωής τους, πυροσβέστες, δασικές υπηρεσίες, ένοπλες δυνάμεις, αστυνομία, πληρώματα του ΕΚΑΒ, Λιμενικό, εθελοντές και το επιτελείο του ΕΣΚΕΔΙΚ της Πολιτικής Προστασίας. Είμαστε ευγνώμονες σε αυτούς τους ανθρώπους. Θα συνεχίσουν να δίνουν μικρές και μεγαλύτερες μάχες. Δυστυχώς η κλιματική κρίση και τα ακραία καιρικά φαινόμενα έχουν ως μεγάλο πυροδότη όλους εκείνους που βάζουν φωτιά, είτε από εμπρησμό είτε από εγκληματική αμέλεια», κατέληξε. ",False
newsbomb.gr,https://www.kathimerini.gr/society/562536367/karystos-synecheis-anazopyroseis-logo-ischyron-anemon-plisiazoyn-oikismoys-oi-floges/,,Κάρυστος: Συνεχείς αναζωπυρώσεις λόγω ισχυρών ανέμων – Πλησιάζουν οικισμούς οι φλόγες,2023-07-24T19:00:46+03:00,Newsroom,"Στην επικίνδυνη ζώνη είναι ο πάνω και ο κάτω Πλατανιστός, ενώ προβλήματα υπάρχουν στο Ποτάμι και το Λιβάδι Συνεχείς είναι οι αναζωπυρώσεις, λόγω των ισχυρών ανέμων που πνέουν στην περιοχή, στην πυρκαγιά της Καρύστου με τις φλόγες να πλησιάζουν οικισμούς. «Η κατάσταση είναι εφιαλτική για τα χωριά Πλατανιστός και Ποτάμι γιατί η φωτιά έχει μπει μέσα σε αυλές, έχει κάψει κτηνοτροφικές εγκαταστάσεις και ισχυροί άνεμοι συνεχίζουν να σπρώχνουν τις φλόγες μέσα σε κατοικημένες περιοχές» υπογραμμίζει μιλώντας στο ΑΠΕ-ΜΠΕ ο αντιπεριφερειάρχης της Εύβοιας Γιώργος Κελαϊδίτης. Από το μεσημέρι της Δευτέρας, οι άνεμοι που πνέουν στην περιοχή ξεπερνούν τα 6 με 7 μποφόρ. Σύμφωνα με τον αντιδήμαρχο Καρύστου Δημήτρη Ξυπόλητο «η φωτιά έχει μπει στα πρώτα σπίτια του πάνω Πλατανιστού, οικισμού δηλαδή που απέχει ελάχιστα από τον κυρίως κορμό του χωριού». Όπως υπογραμμίζει «η φωτιά μπήκε μέσα στις αυλές των σπιτιών αλλά εκείνη τη στιγμή έκανε ρίψη ένα καναντέρ και προλάβαμε τα χειρότερα. Τα μποφόρ στην περιοχή είναι πολλά. Ο αέρας οδηγεί τη φωτιά ανεξέλεγκτα. Στην επικίνδυνη ζώνη είναι ο πάνω Πλατανιστός, που η φωτιά είναι γύρω-γύρω από τα σπίτια και ο κάτω Πλατανιστός που απέχει ελάχιστα, ενώ παράλληλα προβλήματα υπάρχουν στο Ποτάμι και το Λιβάδι» και σημειώνει ότι εκτός από τις ιδιαίτερα ισχυρές επίγειες δυνάμεις επιχειρούν και τέσσερα καναντέρ για να προλάβουν την επέκταση των μετώπων και τις αναζωπυρώσεις. Η φωτιά έχει κάνει ένα ημικύκλιο και ο άνεμος σπρώχνει νότια και ανατολικά το μέτωπο. Η περιοχή είναι κατάφυτη από ελιές, πεύκα και χαμηλότερη βλάστηση. Οι κάτοικοι οικισμών ειδοποιούνται να εγκαταλείψουν τα σπίτια τους και να κατευθυνθούν προς την Κάρυστο. Νωρίτερα, εντολή εκκένωσης για προληπτικούς λόγους για τον οικισμό Άγιοι εκδόθηκε από το 112 ζητώντας από όσους βρίσκονται εκεί να κατευθυνθούν προς Κάρυστο. Επιπλέον, δόθηκε εντολή εκκένωσης από το 112 στους κατοίκους του χωριού Πλατανιστός. Ο οικισμός δεν διατρέχει άμεσο κίνδυνο. Το μέτωπο είναι μεγαλύτερο των 5 χιλιομέτρων και η φωτιά κατευθύνεται προς Λιβάδι, Καστρί και Πλατύ Γιαλό. «Αυτή τη στιγμή έχουμε προχωρήσει μερική εκκένωση των οικισμών και υπάρχει ετοιμότητα για να φύγουν και οι υπόλοιποι κάτοικοι εάν οι φλόγες επεκταθούν» υπογραμμίζει στο ΑΠΕ-ΜΠΕ ο αντιδήμαρχος Πολιτικής Προστασίας, Δημήτρης Ξυπόλητος. ",False
newsbomb.gr,https://www.kathimerini.gr/society/562536343/kaysonas-metra-prostasias-ton-dimosion-ypallilon-gia-triti-kai-tetarti/,,Καύσωνας: Μέτρα προστασίας των δημοσίων υπαλλήλων για Τρίτη και Τετάρτη,2023-07-24T18:32:21+03:00,Newsroom,"Εγκύκλιο για την προστασία των δημοσίων υπαλλήλων και το ωράριο λειτουργίας των υπηρεσιών εξέδωσε το Υπουργείο Εργασίας Νέα εγκύκλιο για τα μέτρα προστασίας της υγείας των δημοσίων υπαλλήλων καθώς και το ωράριο λειτουργίας των δημοσίων υπηρεσιών που θα ισχύσει την Τρίτη και την Τετάρτη, εξέδωσε το υπουργείο Εσωτερικών, μετά την ανακοίνωση της ΕΜΥ για το νέο κύμα καύσωνα. Ειδικότερα, για τους δημοσίους υπαλλήλους οι οποίοι ανήκουν σε ευπαθείς ομάδες, προβλέπεται η εφαρμογή τηλεργασίας, εφόσον είναι δυνατόν, διαφορετικά μπορούν να μην προσέλθουν στην υπηρεσία τους κάνοντας χρήση ειδικής άδειας. Η υπαγωγή τους στις ευπαθείς ομάδες διαπιστώνεται βάσει των σχετικών στοιχείων που τηρούνται ήδη για τον υπάλληλο ή σε συνεργασία με τον ελεγκτή ιατρό της Υπηρεσίας ή τον ιατρό εργασίας ή κατόπιν προσκόμισης από τον ίδιο τον υπάλληλο σχετικής ιατρικής γνωμάτευσης, από την οποία να προκύπτει η πάθηση. Ως προς τους δημόσιους υπαλλήλους οι οποίοι δεν εμπίπτουν σε ευπαθείς ομάδες, οι Υπηρεσίες Προσωπικού μπορούν είτε να δώσουν οδηγίες για ευέλικτο ωράριο προσέλευσης και αποχώρησης είτε για παροχή τηλεργασίας. Ειδικά για τους υπαλλήλους που η φύση των καθηκόντων τους απαιτεί την παροχή εργασίας σε εξωτερικούς χώρους, θα πρέπει να κάνουν χρήση των προβλεπόμενων μέσων ατομικής προστασίας, ενώ συστήνεται η αποφυγή εργασίας τις ώρες αιχμής του καύσωνα (12:00 – 17:00). Προς αποφυγή της ταλαιπωρίας των πολιτών, αλλά και για την προστασία της υγείας τους, διευκρινίζεται ότι τυχόν ραντεβού με δημόσιες υπηρεσίες που έχουν προγραμματιστεί κατά τις ώρες αιχμής του καύσωνα, θα πρέπει να επαναπρογραμματιστούν με μέριμνα των υπηρεσιών. Τέλος, από το υπουργείο σημειώνεται πως οι συγκεκριμένες οδηγίες δεν αφορούν εκείνους τους υπαλλήλους, τα καθήκοντα των οποίων συνδέονται άμεσα με την αντιμετώπιση των έκτακτων αυτών καιρικών συνθηκών. ",False
newsbomb.gr,https://www.kathimerini.gr/society/562536274/megales-katastrofes-apo-tin-entoni-kakokairia-se-kavala-kai-serres/,,Καβάλα – Σέρρες: Καταστροφές από ξαφνικό μπουρίνι,2023-07-24T17:35:50+03:00,Newsroom,"Το καιρικό φαινόμενο διήρκεσε μόλις είκοσι λεπτά, ωστόσο, λόγω της σφοδρότητάς του προκάλεσε εκτεταμένες ζημιές Τις πληγές τους μετρούν επαγγελματίες και κάτοικοι στην παραλία Οφρυνίου, δυτικά της Καβάλας, αλλά και σε περιοχές της Περιφερειακής Ενότητας Σερρών, από το ισχυρό μπουρίνι που έπληξε τις παραπάνω περιοχές αργά το βράδυ της Κυριακής. Το καιρικό φαινόμενο, που συνοδεύονταν από ισχυρούς ανέμους και έντονη βροχόπτωση, μπορεί να κράτησε μόλις είκοσι λεπτά της ώρας, ωστόσο λόγω της σφοδρότητάς του προκάλεσε πολλές και εκτεταμένες ζημιές, χωρίς ευτυχώς να υπάρξουν τραυματισμοί. Στην παραλία Οφρυνίου χώροι εστίασης και παραλιακά μπαρ υπέστησαν σημαντικές ζημιές ενώ πλημμύρισαν αυτοκίνητα, υπόγεια κατοικιών και καταστημάτων. Επαγγελματίες και κάτοικοι αιφνιδιάστηκαν ενώ αυτόπτες μάρτυρες έκαναν λόγο για ανεμοστρόβιλο που στο πέρασμα του ξερίζωσε πολλές κατασκευές από υπαίθριους χώρους. Δυνατό μπουρίνι έπληξε όμως μεγάλο μέρος και της Π.Ε. Σερρών. Πολλά δέντρα ξεριζώθηκαν τόσο στο κέντρο της πόλης όσο και στις γύρω περιοχές, ενώ πλημμύρισαν κατοικίες και υπόγεια καταστημάτων. Στον Άγιο Νικήτα έπεσε δέντρο επάνω σ’ ένα αυτοκίνητο και σ’ ένα μηχανάκι. Σε πολλές περιοχές του δήμου Βισαλτίας λόγω του δυνατού ανέμου αποκολλήθηκαν στέγες κατοικιών, ξηλώθηκαν καλώδια της ΔΕΗ ενώ υπήρξαν και πολλές πτώσεις δέντρων ακόμα και εντός των οικισμών. ΑΠΕ – ΜΠΕ ",False
newsbomb.gr,https://www.kathimerini.gr/society/562536268/rodos-me-tachytita-i-fotia-pros-malona-machi-na-mi-fygoyn-oi-floges-apo-gennadi/,,Ρόδος: Με ταχύτητα η φωτιά προς Μαλώνα – Μάχη να μη φύγουν οι φλόγες από Γεννάδι,2023-07-24T17:08:28+03:00,Newsroom,"Υπό ιδιαίτερα αντίξοες καιρικές συνθήκες, λόγω των ισχυρών ανέμων που πνέουν στο νησί, δίνεται η μάχη για την κατάσβεση της πυρκαγιάς στο νησί της Ρόδου Υπό ιδιαίτερα αντίξοες καιρικές συνθήκες, λόγω των ισχυρών ανέμων που πνέουν στο νησί, δίνεται η μάχη για την κατάσβεση της πυρκαγιάς στο νησί της Ρόδου. Αυτή την ώρα υπάρχουν τρία ενεργά μέτωπα στα οποία δίνουν μάχη πυροσβέστες και εθελοντές προκειμένου να τα περιορίσουν, ενώ οι αναζωπυρώσεις που παρουσιάζονται σε διάφορες περιοχές δυσχεραίνουν ακόμη περισσότερο το έργο της κατάσβεσης. Λεπτό προς λεπτό οι εξελίξεις Ειδικότερα, στο μέτωπο από Πλατάνια προς Μαλώνα, η φωτιά κατευθύνεται προς το χωριό με μεγάλη ταχύτητα και με αρκετά μέτωπα και στην περιοχή επιχειρούν δυνάμεις προκειμένου να αποτρέψουν την καταστροφική πορεία της προς το χωριό. Η φωτιά στην περιοχή Γεννάδι και Βάτι εξακολουθεί να καεί συνεχώς και η μάχη δίνεται σε δύο σημεία: κάτω από τον ποταμό και στην επάνω πλευρά, περίπου τρία χιλιόμετρα από το χωριό Βάτι. Και σε αυτό το μέτωπο οι δασοπυροσβεστικές δυνάμεις υπερβάλλουν εαυτό προκειμένου να μην ξεφύγει η φωτιά προς τα δύο χωριά Γεννάδι και Βάτι. Στο Ασκληπειό η πύρινη λαίλαπα στο πέρασμα της από το χωριό προκάλεσε ζημιές σε τουλάχιστον δέκα σπίτια, με μία πρόχειρη εκτίμηση, καθώς η μάχη συνεχίζεται και εκεί λόγω των συνεχώς αναζωπυρώσεων. Στα Λάερμα, χωριό το οποίο και αυτό έχει υποστεί σοβαρές ζημιές από την πυρκαγιά, υπάρχουν και εκεί αρκετές και σοβαρές αναζωπυρώσεις. Μάλιστα, πριν από λίγο κινδύνευσε ένα ακόμη σπίτι που ευτυχώς με ρίψεις νερού από πτητικά μέσα και τη σημαντική συνδρομή των πυροσβεστικών δυνάμεων και των εθελοντών, σώθηκε. Αυτή την ώρα οι αναζωπυρώσεις συνεχίζονται γύρω από το χωριό, όπως επίσης και σε άλλες περιοχές όπως Απόλλωνα κα. Οι άνεμοι που πνέουν στο νησί και στην περιοχή της φωτιάς φθάνουν και τα επτά μποφόρ, γεγονός που προκαλεί ιδιαίτερη ανησυχία για την εξέλιξη της πυρκαγιάς σε όλα τα μέτωπα. ",False
newsbomb.gr,https://www.kathimerini.gr/society/562536217/dervenochoria-apetrapi-kindynos-perivallontikis-zimias-logo-tis-pyrkagias/,,Δερβενοχώρια: Πώς απετράπη περιβαλλοντική καταστροφή – Διαρροή επικίνδυνων αποβλήτων,2023-07-24T16:38:48+03:00,Newsroom,"Διαρροή επικίνδυνων αποβλήτων εργοστασίου σε παρακείμενο ρέμα Κίνδυνο σοβαρής περιβαλλοντικής ζημιάς προκάλεσε η πυρκαγιά στα Δερβενοχώρια, η οποία οδήγησε σε διαφυγή-διαρροή επικίνδυνων αποβλήτων του εργοστασίου DENVER SLOPS ΑΕΒΕ. Ο κίνδυνος προκλήθηκε από το μεγάλο πύρινο μέτωπο στην ευρύτερη, δασική περιοχή της Μάνδρας, το οποίο επεκτάθηκε στον χώρο των εγκαταστάσεων του εργοστασίου στον δήμο Τανάγρας, στα Δερβενοχώρια Βοιωτίας. Η περιβαλλοντική ζημιά αποτράπηκε με την άμεση παρέμβαση του υπουργείου Περιβάλλοντος και Ενέργειας, ενώ με απόφαση του υπουργού, Θόδωρου Σκυλακάκη, ελήφθησαν μέτρα που οδήγησαν στην άντληση, 11,4 τόνων υγρού κλάσματος υδρογονανθράκων (όξινες πίσσες), που είχε διαφύγει σε υγρή μορφή, σε παρακείμενο ρέμα. Όπως αναφέρει σε ανακοίνωσή του το υπουργείο, στα άμεσα μέτρα πρόληψης επέκτασης της περιβαλλοντικής ζημίας συμπεριλαμβάνονται: Σύμφωνα πάντα με το ΥΠΕΝ, οι αρμόδιες Υπηρεσίες του υπουργείου Περιβάλλοντος και Ενέργειας (Γενική Διεύθυνση Σώματος Επιθεωρητών & Ελεγκτών, ΣΥΓΑΠΕΖ) κινήθηκαν ταχύτατα, διενεργώντας αυτοψία, στις 21 Ιουλίου στις εγκαταστάσεις των εργοστασίων DENVER SLOPS AEBE και ΕCORECOVERY Α.Ε. στον Δήμο Τανάγρας – Δερβενοχώρια, προκειμένου να διαπιστωθεί εάν έχει προκληθεί περιβαλλοντική ζημιά, μετά την πυρκαγιά που έλαβε χώρα στην περιοχή από τις 17 έως τις 20 Ιουλίου 2023. Τέλος, σύμφωνα με την ανακοίνωση, η άμεση παρέμβαση του υπουργείου Περιβάλλοντος και Ενέργειας κρίθηκε αναγκαία για την αποτροπή σημαντικής περιβαλλοντικής ζημιάς και την αντιμετώπιση κινδύνου αναζωπύρωσης της πρόσφατης πυρκαγιάς, λόγω των εξαιρετικά εύφλεκτων αποβλήτων. ",False
newsbomb.gr,https://www.kathimerini.gr/society/562536067/rodos-to-sygkinitiko-kyma-allileggyis-kai-to-eycharisto-ton-toyriston/,,,,,"H λέξη #Rhodes, η Ρόδος δηλαδή στα αγγλικά, είναι από χθες από τους πιο δημοφιλείς όρους στο βρετανικό Twitter, καθώς πολλοί από τους τουρίστες που αναγκάστηκαν να εγκαταλείψουν ξενοδοχεία του νησιού είναι Βρετανοί.  Διαβάζοντας κάποια από τα 30.000 tweets που έχουν γραφτεί από χθες και μέχρι αυτή την ώρα, και εμπεριέχουν τη λέξη «Rhodes», γίνεται προφανές ότι το θέμα έχει προκαλέσει ένα σημαντικό ντιμπέιτ στα βρετανικά σόσιαλ μίντια: ήταν η φωτιά εμπρησμός ή αποτέλεσμα της κλιματικής αλλαγής; Το Twitter έχει χωριστεί σε όσους κρούουν τον κώδωνα για τη νέα πραγματικότητα που δημιουργεί η κλιματική αλλαγή, και σε αρνητές του φαινομένου. Άλλοι γράφουν για την άνιση έμφαση που δίνεται από τα βρετανικά μέσα στην ταλαιπωρία των τουριστών, σε σχέση με την σκληρή πραγματικότητα που βιώνουν οι ντόπιοι, αλλά και το γεγονός ότι η τοπική χλωρίδα και πανίδα έγιναν στάχτη. Κάποιοι σημειώνουν πόσο εύκολο είναι, αν αλλάξουν οι συνθήκες, να γίνει κανείς -έστω για λίγο-πρόσφυγας. Και αρκετοί, αυτόπτες μάρτυρες των γεγονότων, μοιράζονται όσα έχουν ζήσει από χθες, δίνοντας μνεία στους ντόπιους που τους βοήθησαν με φαγητό αλλά και στέγη, κατανοώντας την αγωνία του ξένου επισκέπτη που βρίσκεται σε μια ξένη χώρα, φοβισμένος και κινδυνεύοντας από μια ανεξέλεγκτη πύρινη λαίλαπα. «Κοιμηθήκαμε σε ένα σχολείο όπου υπήρχαν πολλοί εθελοντές που μας έφεραν φαγητό, νερό, στρώματα, μας βοήθησαν να βρούμε δωμάτιο και μας μετέφεραν στη χώρα της Ρόδου», έγραψε ο Μάθιου Γουόρντ, τουρίστας από το Λιντς. Evacuated from #Lindos last night — slept at a school staffed by local volunteers who brought us food, water, mattresses, then helped to find us a room and gave us a lift into #Rhodes town. Unbelievable hospitality and kindness. ❤️🇬🇷✊ — Matthew Ward (@MattWard) July 23, 2023  «Απίστευτη φιλοξενία και καλοσύνη», συμπλήρωσε. Ο Τζέιμι ΜακΜάχον έγραψε στο Twitter πως ντόπιοι τον οικισμό Αφάντου τους έδωσαν φαγητό, παιχνίδια και πάνες για τα παιδιά, και τους βοήθησαν να βρουν ταξί για τα ξενοδοχεία τους, κάτι που οι ταξιδιωτικές και αεροπορικές εταιρείες με τις οποίες είχαν κλείσει τις διακοπές τους δεν έκαναν. Leaving #Rhodes where we had an amazing time. We were evacuated to #Afantou & the villagers gave us food,drink,toys&nappies for kids, they were amazing. The middle lady tirelessly sorted taxis/buses to take us back to hotels in the absence of the holiday companies! So #grateful🙏 pic.twitter.com/EI2Q12afLl — Jamie McMahon🌻 (@jamiemac72) July 24, 2023  «Μόλις μας μετέφεραν σε ένα σχολείο της Ρόδου», έγραψε η Τζοάν. «Οι ντόπιοι είναι εκπληκτικοί μέσα σε αυτήν την απίστευτη τραγωδία που περνά η χώρα τους», συμπλήρωσε. Just been evacuated to a school in Rhodes. The Greek people and volunteers have been amazing in light of such a terrible tragedy for their country. #rhodes #greece pic.twitter.com/iS0qZvi5Hy — Joy Joanne Say (@swearystylist) July 23, 2023  «Η κόρη μου κι εγώ είμαστε ασφαλείς πάνω σε μια βάρκα», δήλωσε στο Twitter η Καζ Ντερμπισάιρ από το Λέστερ, σημειώνοντας πως οι δυο τους είχαν χωριστεί από την υπόλοιπη οικογένεια που προχθές το βράδυ βρισκόταν ακόμα στην παραλία. Στο tweet της συμπεριέλαβε μια φωτογραφία από τη βραδινή τους διάσωση, στην οποία φαίνονται τα σκούρα νερά της θάλασσας και η φωτιά που έκαιγε στο βάθος. «Βρισκόμαστε σε ένα σχολείο», ανέφερε σε δεύτερο tweet αργότερα, αναρτώντας και μια φωτογραφία στην οποία φαίνεται η κόρη της να ξαπλώνει στο πάτωμα. My daughter & I are safe on a big boat after clinging to a small boat, but separated from family who are still there in total darkness on the beach. Nothing from @jet2tweets – I hope everyone gets off safely. #Rhodes pic.twitter.com/XBZ8D91J77 — Kaz Derbyshire (@snowkaz84) July 22, 2023  «Οι ντόπιοι», συμπλήρωσε, «έχουν υπάρξει τρομεροί. Μας έφεραν νερό και φαγητό. Ακόμα κανένα σημάδι ζωής από κάποιον εκπρόσωπο της Jet2». I hope they are OK. We are in a school too but the locals have been incredible at bringing water, food etc. Still no sign of a jet2 rep though! pic.twitter.com/umjeQUnRQQ — Kaz Derbyshire (@snowkaz84) July 23, 2023  Οπως η κ. Ντερμπισάιρ, έτσι και πολλοί άλλοι τουρίστες που βρέθηκαν στη Ρόδο χρησιμοποίησαν τα σόσιαλ μίντια για να προσπαθήσουν να έρθουν σε επικοινωνία με εκπροσώπους των αεροπορικών εταιρειών με τις οποίες έκλεισαν εισιτήρια. «Χάος στο αεροδρόμιο της Ρόδου απόψε», έγραψε η Τζες Μπέιλι ξημερώματα της Κυριακής, συμπεριλαμβάνοντας στο tweet της φωτογραφία που απεικονίζει την τεράστια ουρά έξω από το αεροδρόμιο. Απευθυνόμενη στην αεροπορική εταιρεία ταξιδιών TUI, ανέφερε: «Γιατί φέρατε εμάς, και εκατοντάδες άλλους ανθρώπους, εδώ όταν τα ξενοδοχεία είναι αποκομμένα από τις φωτιές; Τελείως ανεύθυνο».  Chaos at #Rhodes airport tonight. @TUIUK why did you fly us and hundreds of other people in when hotels are cut off by #wildfires? Totally irresponsible. pic.twitter.com/aohutJbi5O — Jess Bailey (@JessicaWestHill) July 22, 2023  Δύο φανταστικοί ντόπιοι, είχαν την καλοσύνη να μας μεταφέρουν σε ασφαλές σημείο, στο βόρειο τμήμα του νησιού. Θα τους είμαστε για πάντα ευγνώμονες» έγραψε ο Αμπι Ντέιβις. Two amazing locals who have very kindly offered to take us north of the island to safety! Will forever be grateful to them, despite everything they’re going through they still want to help us #rhodesfire #rhodes pic.twitter.com/oBAFKQ5Dvo — Abi Davies (@abidaviesx) July 23, 2023  Στο γνωστό βίντεο που κάνει το γύρο του διαδικτύου, τρεις γυναίκες περιγράφουν πώς οι Ροδίτες τους βοήθησαν να απομακρυνθούν από τα πύρινα μέτωπα αλλά και τη βοήθεια που παρείχαν σε όλους τους τουρίστες, προσφέροντας φρούτα για τα παιδιά, νερό, φαγητό, στέγη. Μόνο ευγνωμοσύνη τρέφουν για τους ντόπιους οι τουρίστες που ήρθαν αντιμέτωποι με τον πύρινο εφιάλτη.  Testimony of a british tourist, stranded on #Rhodes. We have nothing to add to that. pic.twitter.com/gINJ9Dabuc — SilverPhytoPatho (@PathoPhyto) July 23, 2023  Του Λουκά Βελιδάκη «Δεν μπορούσα να κάτσω σπίτι, κανένας δεν μπορούσε. Μόλις μάθαμε ότι άνοιξε το σχολείο της γειτονιάς μας, όλοι τρέξαμε», λέει ο Γιώργος Τριανταφύλλου, ένας από τους εθελοντές στο 15ο Δημοτικό Σχολείο της πόλης της Ρόδου, που άνοιξε τις πρώτες πρωινές ώρες της Κυριακής για να φιλοξενήσει τους πυρόπληκτους τουρίστες. Αυτό είναι το γενικό πνεύμα που κυριαρχεί στους πολίτες της Ρόδου: Από τη στιγμή που άρχισε η μαζική εκκένωση των τουριστών και των μόνιμων κατοίκων στις πυρόπληκτες περιοχές στο νότιο τμήμα του νησιού, υψώθηκε ένα τεράστιο κύμα προσφοράς και αλληλεγγύης που δεν έχει προηγούμενο και θα γραφτεί στις πιο φωτεινές σελίδες της Ιστορίας του νησιού, μολονότι σημειώθηκε στη διάρκεια των πλέον σκοτεινών στιγμών του. Ο κ. Τριανταφύλλου, μιλώντας στην «Κ», σημειώνει ότι τις προηγούμενες ημέρες βρέθηκε εθελοντικά στα μέτωπα της πυρκαγιάς, ωστόσο την Κυριακή έσπευσε να συνδράμει με κάθε τρόπο στο σχολείο της περιοχής του, που φιλοξενεί 70 τουρίστες. Την ώρα που μιλάμε έχει πέσει το ρεύμα, λόγω της υπερβολικής ζήτησης, παρά ταύτα δεν σταματάει η προσφορά. «Είμαστε όλοι με φακούς και συνεχίζουμε», σημειώνει και υπογραμμίζει την ψυχραιμία των τουριστών, όταν ο ίδιος τους ζητούσε συγγνώμη για την ταλαιπωρία: «Δεν είναι δικό σας το λάθος, συμβαίνουν αυτά. Εσείς κάνετε το καλύτερο και σας ευχαριστούμε. Η φιλοξενία σας είναι άψογη».    Η δικηγόρος Έλενα Γιαννίκη ανάρτησε το απόγευμα του Σαββάτου ένα βίντεο από το κλειστό γυμναστήριο του Βενετοκλείου, καλώντας τους πάντες για εθελοντική προσφορά. Η ανταπόκριση ξεπέρασε κάθε προσδοκία. Όπως λέει στην «Κ», στις 7 παρά τέταρτο ανακοινώθηκε η δράση: «Σπεύσαμε αυτοβούλως και αυθορμήτως περί τα 20 άτομα. Αυτό-οργανωθήκαμε, φτιάχνοντας αρχικά 3 ζώνες. Αξιοποιήσαμε την εμπειρία μας από το προσφυγικό, στήσαμε το έξω κομμάτι, την υποδοχή, την καταγραφή και τη διαχείριση της αίθουσας». Σε πρώτη φάση κανείς δεν γνώριζε τίποτα, ο συντονισμός δεν ήταν εύκολος – ζήτησαν στρώματα κι άλλα χρειώδη μέσω των social media. Μετά από λίγο άρχισαν να καταφθάνουν Ροδίτες κουβαλώντας οτιδήποτε μπορούσαν: νερά, ξηρά τροφή, σεντόνια, στρώματα. Η κ. Γιαννίκη ανέλαβε τον συντονισμό μέσα στο γυμναστήριο, σημειώνοντας ότι έδωσε προτεραιότητα σε οικογένειες με ανήλικα παιδιά όσον αφορά στο χώρο μέσα στο γήπεδο, ενώ οι υπόλοιποι κάθισαν στις κερκίδες. Το σώμα των προσκόπων είχε σπεύσει επίσης, μεριμνώντας για τη σίτιση. Πολλοί τουρίστες δεν είχαν τίποτα πέραν από το κινητό τους τηλέφωνο και όπως τονίζει η Έλενα Γιαννίκη, η στάση τους ήταν «αξιοπρεπέστατη», επιδεικνύοντας μία «ευρωπαϊκή ιδιοσυγκρασία». «Μας χειροκροτούσαν, μας έλεγαν ευχαριστώ, είπαμε το happy birthday σε κάποιο παιδί που είχε γενέθλια, ένας τουρίστας μου ζήτησε να τραγουδήσει το summer time. Δεν θα ξεχάσουμε ποτέ αυτές τις στιγμές». Στο κλειστό γυμναστήριο του Βενετοκλείου έφτασε το πρώτο κύμα των πυρόπληκτων τουριστών – στη συνέχεια άνοιξαν και οι αίθουσες του σχολείου και περί τα 600 άτομα πέρασαν τη νύχτα τους εκεί. «Θα κρατήσω την ωδή στην αλληλεγγύη», λέει η κ. Γιαννίκη, αποφεύγοντας την κριτική, τουλάχιστον προσώρας. «Όλες οι κοινωνικές τάξεις, από όλα τα οικονομικά και κοινωνικά στρώματα πέρασαν για να μας βοηθήσουν», λέει συγκινημένη και προσθέτει: «Στο πρόσωπο μου είναι όλοι, δεν είμαι η Έλενα, ας είμαι η φωνή όλων, από την πρώτη στιγμή ήμασταν παρόντες στις πιο σκοτεινές ώρες της σύγχρονης ιστορίας στο νησί μας». «Πρόκειται για μια ανατροπή που ζει ένας άνθρωπος στη ζωή τους μέσα σε μία ώρα», υπογραμμίζει στην «Κ» ο Γενικός Διευθυντής του Ροδίων Παιδεία, Κυριάκος Κυριακούλης, από τον οποίο ζητήθηκε -το απόγευμα του Σαββάτου- να παραχωρήσει τις εγκαταστάσεις του σχολείου. «Δεχθήκαμε και αμέσως και ενεργοποιήσαμε όλο το μηχανισμό του σχολείου. Στρώσαμε μοκέτα στο κλειστό, αποσύραμε τα θρανία, ανοίξαμε οι αίθουσες χορού διαμορφώθηκαν κατάλληλα, κάναμε το δικό μας συντονιστικό», λέει και σημειώνει την έκπληξη που βίωσαν οι άνθρωποι του σχολείου από την προθυμία των Ροδιτών που συνέρρεαν κατά δεκάδες να βοηθήσουν. Το Ροδίων Παιδεία έσπευσε να φτιάξει μια εφαρμογή για την καταγραφή των τουριστών στις εγκαταστάσεις του. Μέχρι το απόγευμα της Κυριακής είχαν περάσει από εκεί τουλάχιστον 600 άτομα (Ιταλοί, Γάλλοι, ακόμα και από τη Νέα Ζηλανδία». Όσο μιλάμε με τον κ. Κυριακούλη ακούγεται μουσική. «Στο σχολείο τους μαθαίνουμε συρτάκι», αναφέρει και προσθέτει ότι καθ’ όλη τη διάρκεια της ημέρας έκαναν ό,τι περνούσε από το χέρι τους για να προσφέρουν την ιδανική φιλοξενία και για τους γονείς και κυρίως για τα παιδιά. «Το κίνημα που διαμορφώθηκε είναι ασύλληπτο, δεν μπορεί να σβήσει ποτέ», τονίζει και αναφέρει παραδείγματα με ταξιτζήδες που μετέφεραν τους πυρόπληκτους δωρεάν, με γιατρούς που όλη μέρα πήγαιναν στα πρόχειρα καταλύματα για να προσφέρουν τις υπηρεσίες τους, για εστιατόρια που έφερναν μερίδες  με φαγητό δωρεάν, για απλούς πολίτες που αγόραζαν φάρμακα κι ό,τι άλλο χρειαζόταν και τα έφερναν. «Τηλεφώνησα να παραγγείλω από χοντρέμπορο 1.000 κοτομπουκιές. Όταν του είπα ότι είναι για τους τουρίστες, τις έστειλε δωρεάν…», συμπληρώνει συγκινημένος και καταλήγει: «Δεν έχουμε ιδέα πότε θα φύγουν, θα μείνουμε εδώ μέχρι τον τελευταίο».   «Τέτοια ενότητα δεν έχω ξαναδεί», λέει η Βάσω Καλλιανιώτη, η οποία ήταν από τις πρώτες που άνοιξε το Λύκειο της «Καπνοβιομηχανίας» και καθ’ όλη τη διάρκεια της νύχτας έκανε αναρτήσεις προκειμένου να παρέχει ενημέρωση και να κάνει εκκλήσεις για όσα χρειάζονταν. «Κοινοποιούσαμε τι πράγματα θέλουμε και απλοί άνθρωποι, πολίτες της Ρόδου μας τα έφερναν αμέσως». «Το βράδυ δεν ήξερα πού να πρωτοπάω, αρχικά πήγα στο Βενετόκλειο και με έστειλαν στην Καπνοβιομηχανία. Ο διευθυντής του Λυκείου άνοιξε το σχολείο στις 3 το πρωί, δεν είχε καμία ενημέρωση, δεν υπήρχε ενημέρωση. Έρχονταν εθελοντές ασταμάτητα, έφερναν νερά, χαρτιά υγείας, χυμούς, ξηρή τροφή, έφερναν φαγητά από ξενοδοχεία, έφεραν sleeping bag και πιο αργά στρώματα». Σε πρώτη φάση δεν ήξεραν τι να κάνουν, αλλά μετά από λίγες ώρες συντονίστηκαν. Τη νύχτα του Σαββάτου φιλοξένησαν 300 άτομα – Βρετανοί, Τσέχοι, Γερμανοί, κυρίως οικογένειες, υπήρχαν και πολλά μωρά. «Μου έδιναν λεφτά και τους τα έδινα πίσω, έβαζα τα κλάματα, μου έλεγαν ότι “είστε πολύ καλοί”, “το ξέρω!” τους έλεγα», λέει συγκινημένη, συμπληρώνοντας ότι έρχονταν συνεχώς Ροδίτες που πρόσφεραν το σπίτι τους για φιλοξενία ή έστω ένα μπάνιο σε όποιον πυρόπληκτο το επιθυμούσε. Στο ίδιο μήκος κύματος και η  γλωσσολόγος Αμαλία Μουστάκη, η οποία βρίσκεται στη Ρόδο (τόπο καταγωγής της) για διακοπές – «είναι αξιοθαύμαστος ο κόσμος, δεν το φανταζόμουν», λέει στην «Κ». Η ίδια από το πρωί της Κυριακής προσφέρει αδιάκοπα τις εθελοντικές της υπηρεσίες, μεταφέροντας πυρόπληκτους από το 4ο ενιαίο Λύκειο προς το σπίτι της, όπου έκαναν ντουζ πάνω από 40 τουρίστες, κυρίως μαμάδες με παιδιά. «Έχουν έρθει πολλοί από το Κιοτάρι, φοράνε άλλα παπούτσια, δεν είχαν ταυτότητες ή διαβατήρια, όλα ρυθμίζονται εθελοντικά. Πολλά μαγαζιά έφεραν παιχνίδια, βεντάλιες, στρώματα θαλάσσης». Το συγκεκριμένο σχολείο άνοιξε στις 3 το πρωί και από τις εγκαταστάσεις του πέρασαν πάνω από 500 άτομα. Οι περισσότεροι τουρίστες είναι δυσαρεστημένοι από τα πρακτορεία τους, καθώς δεν βρίσκουν άκρη. «Δεν θα σταματήσω να έρχομαι μέχρι να φύγει κι ο τελευταίος», λέει η Αμαλία Μουστάκη και περιγράφει δυνατές συγκινήσεις που βίωσε μιλώντας με τους τουρίστες. «Μας αγκαλιάζουν, θέλουν να δώσουν χρήματα, εννοείται δεν παίρνουμε, νιώθουν ευγνωμοσύνη, αντιλαμβάνονται ότι έχουν δεχθεί βοήθεια», λέει και προσθέτει ότι κάποια σχολεία θα διοργανώσουν πάρτι για να νιώσουν καλύτερα οι φιλοξενούμενοι. Στο Καζούλειο Λύκειο της Ρόδου βοηθά εθελοντικά από το πρωί της Κυριακής ο δικηγόρος, Χρίστος Μαλιαράκης. Το σχολείο το άνοιξαν στις 2:30 το πρωί τρεις άνθρωποι, κυρίως νεαρής ηλικίας και κατά τη διάρκεια της ημέρας ζουν στιγμές συγκίνησης αλλά και χάους από τον ελλιπή συντονισμό. Ο ίδιος είχε τον παρακάτω διάλογο με δύο 16χρονα παιδιά: «Ποιος σας είπε να έρθετε; Κανένας. Γιατί ήρθατε; Κάποιος έπρεπε να κάνει κάτι…». «Από παντού αυτό ακούω, όλοι αυτό-οργανώθηκαν και πήγαν από μόνοι τους. Η επικοινωνία γίνεται μέσω Facebook και με μηνύματα». Το βράδυ της Κυριακής βρίσκονταν εκεί περί τα 70 άτομα, που θα κοιμόντουσαν ακόμα και σε στρώματα θαλάσσης, που έφεραν Ροδίτες. «Πρόκειται για πολύ ωραία εμπειρία με αυτή την εθελοντική προσφορά των ανθρώπων: έφερναν νερά, φαγητά, μωρομάντιλα, χαρτιά υγείας. Πολλοί πήραν ανθρώπους στα σπίτια τους, σε δωμάτια Airbnb, πέρασε από εδώ πολύς κόσμος που ήθελε να βοηθήσει», λέει ο κ. Μαλλιαράκης, σημειώνοντας ότι οι πυρόπληκτοι τουρίστες που φιλοξενήθηκαν εκεί ήταν «ευγενέστατοι και ήρεμοι». «Ζούμε ιστορικές στιγμές, δεν θα το ξεχάσουμε αυτό… γίνεται κάτι που δεν έχει ξαναγίνει. Με κάλεσε μία κοπέλα από το Λονδίνο, που είπε ότι μια ομάδα φοιτητών έχει μαζέψει κάποια χρήματα και ήθελαν να τα στείλουν σε μένα. Τελικά αγόρασαν πράγματα από φαρμακεία που τα έστειλαν σε σχολεία». Ο δικηγόρος Σπύρος Σαλαμαστράκης είναι εθελοντής Ερυθρού Σταυρού, που από την πρώτη στιγμή δίνει το «παρών» του στη φωτιά. Μία ομάδα 11 ατόμων έφτασε στην περιοχή Κιοτάρι στις 18.20 του Σαββάτου και αυτό που συνάντησαν ήταν –όπως λέει ο κ. Σαλαμαστράκης- «κρανίου τόπος». Οι τουρίστες από τα ξενοδοχεία στο Κιοτάρι είχαν μεταφερθεί σε ένα άλλο ξενοδοχείο, στο Γεννάδι, όπου συνολικά συγκεντρώθηκαν περί τους 5.000 τουρίστες. Εκεί η ομάδα του κ. Σαλαμαστράκη άρχισε να συντονίζει – το γεγονός ότι ήταν ένστολοι έκανε τους τουρίστες να νιώσουν καλύτερα. «Οι περισσότεροι είχαν τα πράγματα τους και τριγύρω υπήρχαν καπνοί», σημειώνει και προσθέτει ότι χωρίστηκαν σε δύο ομάδες, αρχίζοντας να οδηγούν ορισμένους προς τη θάλασσα. Στο σημείο εκείνο δεν υπήρχε ακόμα ενημέρωση για το τι πρέπει να γίνει. Πολλοί τουρίστες είχαν οδηγηθεί στους χώρους του σχολείου στο Γεννάδι, ενώ επισημαίνεται η θαρραλέα στάση των ντόπιων από τα γύρω χωριά που μετάφεραν ανθρώπους από το πυρόπληκτο Κιοτάρι. Το βράδυ ελήφθη μήνυμα από το «112» που καλούσε τους πάντες να εκκενώσουν το Κιοτάρι και το Γεννάδι προς το Πλυμμήρι, στο νότο. Οι τουρίστες μεταφέρονται στην παραλία Γενναδίου, όπου σκάφη αρχίζουν σταδιακά να τους απομακρύνουν. Οι στιγμές εκεί είναι συγκλονιστικές. Κάποιοι μπαίνουν σε σκάφη του Λιμενικού και του Στρατού με τη βοήθεια των Σαμαρειτών (μέχρι 20 άτομα) και τους μετέφεραν σε μεγαλύτερα σκάφη. «Η φωτιά ήταν κοντά μας, οι εθελοντές βοηθούσαν τον κόσμο να ανέβει στα πλωτά του Λιμενικού – είναι δύσκολο να ανέβεις». «Έως τις 12 τα μεσάνυχτα στην παραλία στο Γεννάδι υπήρχαν περί τους 1.000 τουρίστες. Ήταν ταλαιπωρημένοι, κουρασμένοι, νηστικοί, προσπαθούσαμε να τους πάμε με το φιλότιμο. Στις 2:00 εμφανίζονται 12 πούλμαν και μεταφέρουν τους περισσότερους σε ξενοδοχεία στο Πλημμύρι». Ολονύχτια εκκένωση εκατοντάδων τουριστών από το Γεννάδι. Στην πρώτη γραμμή ο Ερυθρός Σταυρός #Ροδου. #ΡΟΔΟΣ #φωτια #Rhodes #rodos #Rhodos #fire pic.twitter.com/EKn7B4oEGT — Lucas Velidakis (@UrbanRat7) July 23, 2023  «Μια εικόνα που θα μου μείνει είναι η παραλία Γενναδίου όταν την αδειάσαμε. Πολλοί είχαν αφήσει τα υπάρχοντα τους (βαλίτσες, κλπ) στην παραλία για να σωθούν», λέει κ. Σαλαμαστράκης που με την ομάδα του παρέμεινε επί ώρες στο πεδίο. Όταν και εκείνοι έφτασαν στο Πλημμύρι, αντίκρισαν μια εικόνα με εκατοντάδες τουρίστες να κοιμούνται παντού. Παρά την κούραση τους, παρείχαν τις πρώτες βοήθειες σε όποιον το είχε ανάγκη, ενώ με το πρώτο φως είδαν να «χιονίζει» στάχτη. «Οι άνθρωποι μας ευχαριστούσαν, αισθάνονταν ασφαλείς όσο μας έβλεπαν, τους καθησυχάζαμε, απλά δεν ξέραμε άμεσα που θα τους πήγαιναν». ",False
newsbomb.gr,https://www.kathimerini.gr/society/562536184/irakleio-pyrkagia-sti-thesi-dyo-aorakia/,,Ηράκλειο: Πυρκαγιά στη θέση Δύο Αοράκια,2023-07-24T16:11:18+03:00,Newsroom,"Κανένας κίνδυνος δεν υπάρχει για κατοικίες ή επιχειρήσεις Πυρκαγιά εκδηλώθηκε τη Δευτέρα στο Ηράκλειο στη θέση Δύο Αοράκια, ενώ άμεσα κινητοποιήθηκαν οι δυνάμεις πυρόσβεσης και η φωτιά βρίσκεται σε ύφεση. Σύμφωνα με ενημέρωση του ΑΠΕ-ΜΠΕ η φωτιά έκαψε θαμνώδη έκταση, ξερή βλάστηση και απορρίμματα. Στο σημείο επιχειρούν, άνδρες της Μονάδας Δασικών Επιχειρήσεων, δύο πεζοπόρα τμήματα και τέσσερις υδροφόρες της Πυροσβεστική. Κανένας κίνδυνος δεν υπάρχει για κατοικίες ή επιχειρήσεις. ",False
newsbomb.gr,https://www.kathimerini.gr/society/562536172/anatropi-ich-sto-ypsos-toy-idrymatos-stayros-niarchos/,,Ανατροπή ΙΧ στο ύψος του ιδρύματος «Σταύρος Νιάρχος»,2023-07-24T15:58:26+03:00,Newsroom,Στο σημείο στο ρεύμα της Ποσειδώνος προς Αθήνα η κυκλοφορία των οχημάτων γίνεται με δυσκολία Με δυσκολία διεξάγεται η κυκλοφορία στη λεωφόρο Ποσειδώνος λόγω τροχαίου aτυχήματος στο ύψος του Κέντρου Πολιτισμού «Ιδρυμα Σ. Νιάρχος». Το όχημα ανετράπη γύρω στις 15:00 το μεσημέρι στο ρεύμα προς Αθήνα.       ,False
newsbomb.gr,https://www.kathimerini.gr/society/562536166/rodos-epipleon-ptiseis-gia-ton-epanapatrismo-toyriston-sti-vretania/,,Ρόδος: Επιπλέον πτήσεις για τον επαναπατρισμό τουριστών στη Βρετανία,2023-07-24T15:55:28+03:00,Newsroom,"Περίπου 7.000-10.000 Βρετανοί βρίσκονται στη Ρόδο αυτή τη στιγμή, σύμφωνα με στέλεχος της βρετανικής κυβέρνησης Τέσσερις επιπλέον πτήσεις ανακοίνωσε πως θα πραγματοποιήσει το βράδυ της Δευτέρας η βρετανική ταξιδιωτική εταιρεία Jet2, για να μεταφέρει περισσότερους πελάτες της πίσω στο Ηνωμένο Βασίλειο, μετά τις καταστροφικές πυρκαγιές στη Ρόδο. Η εταιρεία ανέφερε πως οι πτήσεις επαναπατρισμού ταξιδιωτών στα αεροδρόμια Μάντσεστερ, Λιντς Μπράντφορντ και Μπέρμιγχαμ θα μεταφέρουν περίπου 800 άτομα που αναγκάστηκαν να φύγουν από τα ξενοδοχεία τους λόγω των πυρκαγιών. Πρόσθεσε επίσης ότι περισσότερο προσωπικό της εταιρείας θα μεταβεί στο νησί για να βοηθήσει τους πελάτες της. Περίπου 7.000-10.000 Βρετανοί βρίσκονται στη Ρόδο αυτή τη στιγμή, σύμφωνα με στέλεχος της βρετανικής κυβέρνησης και όπως η Jet2, οι TUI και EasyJet παρέχουν και οι δύο πρόσθετες υπηρεσίες. Σύμφωνα με το ΑΠΕ-ΜΠΕ, η EasyJet τόνισε ότι θα έχει προγραμματίσει δύο πτήσεις επαναπατρισμού τουριστών σήμερα και μία άλλη αύριο Τρίτη, πέρα από το συνηθισμένο πρόγραμμα αναχωρήσεων της και θα παρακολουθεί την κατάσταση αν χρειαστεί να προσθέσει περισσότερες. Η TUI ανακοίνωσε παράλληλα ότι πραγματοποίησε τρεις πτήσεις το βράδυ της Κυριακής για τον επαναπατρισμό τουριστών από τη Ρόδο. ",False
newsbomb.gr,https://www.kathimerini.gr/society/562535812/machi-gia-eleytheres-paralies-stin-paro/,,«Μάχη» για ελεύθερες παραλίες στην Πάρο ,2023-07-24T15:28:09+03:00,Βίκυ Κατεχάκη,"Περισσότεροι από 250 άνθρωποι συγκεντρώθηκαν την Κυριακή στη μικρή Σάντα Μαρία καταγγέλλοντας παραβιάσεις της νομοθεσίας. Μιλώντας στην «Κ», προαναγγέλλουν σειρά δράσεων σε αντίστοιχες παραλίες του νησιού Το θερμόμετρο στη μικρή Σάντα Μαρία της Πάρου, έδειχνε 39°C, ωστόσο κανείς δεν έκανε πίσω. Το ραντεβού είχε δοθεί πριν από μέρες και παρά την υψηλή θερμοκρασία, κάτοικοι και παραθεριστές του νησιού, στην πλειοψηφία τους μέλη της «Κίνησης Πολιτών Πάρου για Ελεύθερες Παραλίες», έφτασαν το απόγευμα της Κυριακής στη Σάντα Μαρία, διεκδικώντας χώρο για να απλώσουν τις πετσέτες τους και να κολυμπήσουν. Περισσότεροι από 250 άνθρωποι -νέοι και νέες, οικογένειες με παιδιά, αλλά και ηλικιωμένοι- ζήτησαν σε αυτήν την πρώτη οργανωμένη δράση που ξεκίνησε από την Πάρο να μπορούν να έχουν ελεύθερη πρόσβαση σε όλες τις όμορφες και πολυσύχναστες παραλίες του νησιού.  Είχαμε πάνω από 10 χρόνια να πατήσουμε το πόδι μας στη Σάντα Μαρία. «Κάναμε την αρχή από μία παραλία που αποτελεί για εμάς “σημαία”, διότι σε αυτήν δεν υφίσταται η παραμικρή νόμιμη παραχώρηση. Το δημοτικό συμβούλιο της Πάρου αποφάσισε φέτος, λαμβάνοντας υπόψη ότι πρόκειται για παραλία σε περιοχή χαρακτηρισμένη ως Natura, να μη δημοπρατήσει κανένα τμήμα της σε υποψήφιους μισθωτές. Παρόλ’ αυτά η μικρή Σάντα Μαρία είναι σήμερα κατειλημμένη με ξαπλώστρες από τρεις-τέσσερις διαφορετικές επιχειρήσεις, σε ποσοστό 80-85%», αναφέρει στην «Κ» ο Δαμιανός Γαβαλάς, ο οποίος συμμετείχε στην κινητοποίηση της Κυριακής. Ο ίδιος έχει μεγαλώσει στην Πάρο και σήμερα είναι εποχιακός κάτοικος, που δραστηριοποιείται στον τουρισμό. Αισθάνεται αγανάκτηση για την αυθαιρεσία που διαπιστώνεται σε ορισμένες από τις ωραιότερες παραλίες του κυκλαδίτικου νησιού και ζητά την εφαρμογή του νόμου. «Η κατάσταση που ζούμε “επιβραβεύει” την παράβαση του νόμου και όχι την τήρησή του. Κι αυτό είναι κάτι που θυμώνει πάρα πολλούς. Από χρονιά σε χρονιά, χάνουμε όλο και πιο πολύ από τη γη και τον τόπο μας. Κάθε χρόνο μία παραλία καθίσταται απρόσιτη για εμάς. Μας δείχνουν με κάθε τρόπο ότι έχουμε εκδιωχθεί, ότι δεν έχουμε το δικαίωμα να πηγαίνουμε πλέον εκεί», εξηγεί ο κ. Γαβαλάς και προσθέτει: «Είναι χαρακτηριστικό ότι οι περισσότεροι που λάβαμε μέρος στη δράση, είχαμε πάνω από 10 χρόνια να πατήσουμε το πόδι μας στη Σάντα Μαρία». Αν παρανομούμε όλοι, απλά θα καταστρέψουμε τον τόπο. Όσοι συμμετέχουν στη κίνηση, ξεκαθαρίζουν πάντως ότι δεν στρέφονται κατά των ομπρελοκαθισμάτων στις παραλίες, αλλά εναντίον όσων παραβιάζουν τον νόμο και καταλαμβάνουν πολλαπλάσιο χώρο σε σχέση με αυτόν που δικαιούνται, βάσει των συμφωνηθέντων με τους αρμόδιους φορείς.  «Δεν έχουμε πρόβλημα με την επιχειρηματικότητα, αλλά όταν υπάρχει αυθαιρεσία, αργά ή γρήγορα το τουριστικό προϊόν μας θα φθίνει και κανείς δε θα έχει λόγο να επισκεφθεί την Πάρο», προειδοποιεί ο Ηλίας Πετράκης, ο οποίος ασχολείται με την ενοικίαση καταλυμάτων στο νησί. «Παλεύουμε για την πρόσβαση στην παραλία. Θέλουμε και τις ομπρέλες και τις ξαπλώστρες, ασφαλώς για τους επισκέπτες που τις προτιμούν, αλλά θα πρέπει να εξασφαλίζεται και ο προβλεπόμενος ελεύθερος χώρος για τους υπόλοιπους, όπως ορίζει ο νόμος σε κάθε παραλία. Δε γίνεται να συνεχίσουμε έτσι. Αν στην Πάρο πριν από 20 χρόνια υπήρχαν 1.000 επαγγελματίες του τουρισμού, σήμερα είναι 10.000. Πριν από 20 χρόνια, μία παρασπονδία θα μπορούσε να περάσει απαρατήρητη. Αν σήμερα παρανομούμε όλοι, απλά θα καταστρέψουμε τον τόπο», προσθέτει ο ίδιος, μιλώντας στην «Κ».  Στην παράνομη κατάληψη της παραλίας Σάντα Μαρία από τουριστικές επιχειρήσεις, έρχονται να προστεθούν και οι υψηλές τιμές στις οποίες διατίθενται οι ξαπλώστρες και οι ομπρέλες. Σε τιμοκατάλογο που είναι αναρτημένος σε ένα από τα σημεία της παραλίας, αναγράφεται ότι το ένα σετ -μία ομπρέλα με δύο ξαπλώστρες- κοστίζει 40 ευρώ για τη μισή μέρα και 60 ευρώ για ολόκληρη, ενώ το σημείο VIP (θέση μπροστά στη θάλασσα) φτάνει τα 120 ευρώ.  Τη μέρα της συμβολικής κινητοποίησης, η ομάδα των πολιτών που συμμετείχαν, έφτασε στην παραλία κρατώντας πανό με μήνυμα «ελεύθερες παραλίες για όλους μας». Από τη δράση απουσίαζαν συμπλοκές ή οποιουδήποτε άλλου είδους εντάσεις, ενώ οι συμμετέχοντες για να ενημερώσουν τους επισκέπτες της Σάντα Μαρία τούς μοίρασαν φυλλάδια με τα αιτήματά τους μεταφρασμένα σε αγγλικά και γαλλικά. Αυτή άλλωστε ήταν και η προτροπή των ανθρώπων πίσω από τη διοργάνωση. Όλο το προηγούμενο διάστημα, καλούσαν από τα μέσα κοινωνικής δικτύωσης σε μία ειρηνική κινητοποίηση, η οποία μπορεί να αποτελέσει έμπνευση για να ξεκινήσουν αντίστοιχες κινήσεις πολιτών σε όλη την Ελλάδα. «Ψυχή» αυτής της διοργάνωσης ήταν ο 78χρονος Χρήστος Γεωργούσης, πρώην διευθυντής στο Γυμνάσιο της Πάρου και ενεργό μέλος στο νησί μέσα από τις δράσεις του στον πολιτιστικό και οικολογικό σύλλογο «Αρχίλοχο». Με δική του  πρωτοβουλία, σε εκδήλωση που έγινε στις 9 Ιουλίου στην αίθουσα του συλλόγου, συζητήθηκε το πρόβλημα της αυθαίρετης κατάληψης δημόσιου χώρου στις παραλίες και αποφασίστηκε  η έναρξη των δυναμικών δράσεων.  Αυτά που διαπίστωσε ο εισαγγελέας στη Μύκονο αποτελούν καθημερινότητα και στην Πάρο. «Ήταν ενθαρρυντικό ότι σε αυτή τη συνάντηση παρουσιάστηκαν πολλοί ικανοί άνθρωποι του νησιού οι οποίοι θέλουν να βοηθήσουν. Έτσι ξεκινήσαμε», λέει στην «Κ» ο κ. Γεωργούσης. «Αυτά που διαπίστωσε ο εισαγγελέας στη Μύκονο αποτελούν καθημερινότητα και στην Πάρο. Υπάρχει ένας νόμος που δεν είναι λειτουργικός, καθώς δεν αναθέτει την προστασία των ακτών στις ντόπιες αρχές, αλλά σε κάποιες “αόρατες” υπηρεσίες που βρίσκονται στην Αθήνα. Δηλαδή… άντε αυτές οι υπηρεσίες να κινηθούν σε όλες τις Κυκλάδες». Ο Γεωργούσης που είναι ευαισθητοποιημένος στα θέματα που αφορούν την τύχη του νησιού, γράφοντας ήδη από τη δεκαετία του ’80 στην «Παριανή Γνώμη» για την ανάγκη να σταματήσουν οι αυθαιρεσίες με την έκδοση παράνομων αδειών και το μπάζωμα των παραλιών, τρεις δεκαετίες μετά συνεχίζει να αγωνίζεται για το μέλλον της Πάρου. Συνοψίζει τους στόχους μέσα από τις τωρινές δράσεις που φιλοδοξούν να φέρουν αποτελέσματα.  «Το πρώτο αίτημα είναι οι ξαπλώστρες να καταλαμβάνουν μέχρι το 50% της παραλίας και το δεύτερο είναι απομακρυνθούν τουλάχιστον πέντε μέτρα από την ακτή όπως ορίζει ο νόμος. Το τρίτο είναι να γκρεμιστούν όλες οι παράνομες κατασκευές, οι οποίες είναι πολλές, από τοίχους μικρούς και μεγάλους μέχρι περιφράξεις. Και το τέταρτο είναι να μπει επιτέλους ένα όριο στην ηχορύπανση», διευκρινίζει.  Επόμενη στάση διαμαρτυρίας της «Κίνησης Πολιτών Πάρου», θα είναι οι Κολυμπήθρες και το Πάρκο της Νάουσας. «Θα συνεχίσουμε αυτήν την προσπάθεια με επισκέψεις σε παραλίες στις οποίες γνωρίζουμε ότι υπάρχουν αυθαιρεσίες. Ελπίζουμε τα αρμόδια όργανα -ο δήμος, η κτηματική υπηρεσία Κυκλάδων και ο εισαγγελέας της Σύρου- να συνδράμουν σε αυτό το έργο. Δεν είναι δική μας δουλειά, είναι δική τους. Επιτέλους ας αναλάβουν τις ευθύνες τους», τονίζει ο Ηλίας Πετράκης.  Η «μάχη» για τις ελεύθερες παραλίες είναι διαρκής. Για να υπάρξει αποτέλεσμα, δεν μπορεί να υπάρξει εφησυχασμός, λένε οι άνθρωποι που συμμετέχουν στην Κίνηση. «Δύο επιχειρήσεις που γνωρίζω καλά σε παραλίες της Παροικιάς στις οποίες κολυμπάω από μικρό παιδί, φέτος πήραν και τα τελευταία αλμυρίκια. Κατέλαβαν τον ίσκιο τους και από κάτω τοποθέτησαν ξαπλώστρες. Ξεπέρασαν δηλαδή κατά πολύ τα όρια παραχώρησής τους, χρειάζεται να δίνουμε καθημερινή μάχη για να κερδίσουμε», λέει ο Δαμιανός Γαβαλάς, ο οποίος στέκεται σε μια μικρή νίκη που έφερε η επιμονή του. «Επισκέφθηκα τρεις φορές τη μία από τις δύο επιχειρήσεις για να κάνω κάποιες συστάσεις. Με τα πολλά, κατάφερα να κερδίσω μόνος μου τέσσερα αλμυρίκια που φέτος θα ήταν χαμένα».  ",True
newsbomb.gr,https://www.kathimerini.gr/society/562536106/foties-sti-rodo-ethelontes-paleyoyn-me-tis-floges-ston-archaggelo-den-yparchei-syntonismos/,,"Φωτιές στη Ρόδο: «Με εθελοντές παλεύουμε στον Αρχάγγελο, το βάρος έχει δοθεί στον Νότο της Ρόδου»",2023-07-24T15:26:56+03:00,Newsroom,"Ενας αστυνομικός και ένας πυροσβέστης έχουν μεταφερθεί στο νοσοκομείο της Ρόδου Με εθελοντές, χωρίς «χέρια» επαγγελματιών και εναέριων, προσπαθούν οι ντόπιοι στην κοινότητα Αρχαγγέλου να σβήσουν τη φωτιά, η οποία παρουσίασε αναζωπύρωση στον Μαλώνα – εννέα χιλιόμετρα από τον Αρχάγγελο. «Δεν μπορούμε να κάνουμε σωστό συντονισμό. Αυτή τη στιγμή που μιλάμε, το βάρος έχει πέσει στο νότιο κομμάτι της Ρόδου για να μην κινδυνεύσει άνθρωπος σε κάποιο χωριό εκεί. Εγώ στην κοινότητά μου, στον Αρχάγγελο, παλεύω με εθελοντές πυροσβέστες και με τους κατοίκους του χωριού να μην ξαναπλησιάσει απειλητικά η φωτιά» ανέφερε στην «Κ» ο πρόεδρος κοινότητας Αρχαγγέλου, Νίκος Διμέλης. Σημειώνεται επίσης ότι ένας αστυνομικός και ένας πυροσβέστης έχουν μεταφερθεί στο νοσοκομείο της Ρόδου, που τραυματίστηκαν στο πλαίσιο της μάχης για την κατάσβεση της πυρκαγιάς. Ο αστυνομικός τραυματίστηκε στην προσπάθειά του να βοηθήσει στην εκκένωση περιοχών, όπου οι πυροσβέστες δίνουν μάχες με τη φωτιά. Σύμφωνα με πληροφορίες, ο αστυνομικός την ώρα που οδηγούσε την μοτοσικλέτα του στο Γεννάδι Ρόδου, έπεσε πάνω σε καλώδιο κολώνας της ΔΕΗ, που είχε πέσει. Ο πυροσβέστης αντιμετώπισε έντονα αναπνευστικά προβλήματα στην διάρκεια της κατάσβεσης. Και οι δύο δεν αντιμετωπίζουν σοβαρά προβλήματα υγείας και έχουν μείνει για προληπτικούς λόγους στο νοσοκομείο. ",False
newsbomb.gr,https://www.kathimerini.gr/society/562533769/pyrkagies-vrachykyklomata-keraynoi-kai-ameleia/,,,,,"Του Γιάννη Ελαφρού Ποιος και γιατί ανάβει το «φιτίλι» που οδηγεί στο ξέσπασμα μιας δασικής πυρκαγιάς; Οι απαντήσεις ποικίλλουν και σαφείς εξηγήσεις δεν είναι εύκολο να δοθούν, καθώς τα αίτια των περισσότερων δασικών πυρκαγιών στην Ελλάδα παραμένουν ανεξιχνίαστα από τις αρμόδιες αρχές της Πυροσβεστικής. Και όσο σωστό είναι πως σε αρκετές περιπτώσεις ανιχνεύεται χέρι ή χέρια εμπρηστών (ακόμη και με οργανωμένα σχέδια), πολλές φορές φαίνεται πως είναι η αμέλεια πολιτών εκείνη που ανάβει την πρώτη σπίθα, η οποία –ειδικά σε συνθήκες υπερθέρμανσης– αρκεί για να φέρει την καταστροφή. Σύμφωνα με τα στοιχεία που έχει δώσει το Πυροσβεστικό Σώμα και έχουν επεξεργαστεί περιβαλλοντικές οργανώσεις, ένα μικρό ποσοστό των πυρκαγιών προκαλείται από φυσικά αίτια, όπως κεραυνοί. Το 35% των πυρκαγιών καταγράφεται πως ξεκίνησε από αμέλεια, με το εύρος και την ποιότητα των ευθυνών να ποικίλλουν. Σε αυτή την κατηγορία εντάσσονται, για παράδειγμα, τα βραχυκυκλώματα σε γραμμές ή σε υποσταθμούς της ΔΕΗ, αποτέλεσμα κακής συντήρησης ή ελλιπούς καθαρισμού. Πρόκειται για ένα «συστημικό» και σταθερό πρόβλημα, που εξαπλώνεται σε όλη την Ελλάδα και φαίνεται να συνδέεται με πολλές πυρκαγιές. Στην κατηγορία της «αμέλειας» εντάσσεται, επίσης, το κάψιμο κλαδεμάτων, υπολειμμάτων καλλιεργειών, σκουπιδιών, σε χωράφια ή αγροτεμάχια, που επίσης φαίνεται να βρίσκεται πίσω από αρκετές πυρκαγιές. Ρόλο έχουν παίξει και το κάπνισμα μελισσιών, οι σπινθήρες από ηλεκτροσυγκολλήσεις ή άλλες εργασίες, το πέταμα αναμμένου τσιγάρου, ακόμη και οι βολές στο πλαίσιο στρατιωτικών ασκήσεων. Επίσης, σημαντικό πρόβλημα είναι οι διάσπαρτες χωματερές, ειδικά μέσα ή πλησίον δασικών εκτάσεων, καθώς τα σκουπίδια διαθέτουν πολύ καύσιμη ύλη και υλικά ανάφλεξης. Λάθος κινήσεις εκδρομέων είναι ακόμη ένας παράγοντας. Περίπου το 20% των πυρκαγιών εκτιμάται πως οφείλεται σε κακόβουλες ενέργειες, δηλαδή σε επιδίωξη εμπρησμού, με το υπόλοιπο 45% να παραμένει αδιευκρίνιστο. Μεταξύ των ατόμων που έχουν κατηγορηθεί από τις Υπηρεσίες της Πυροσβεστικής για εμπρησμό τα προηγούμενα χρόνια, ένα ποσοστό της τάξης του 20% κατηγορείται πως έδρασε με πρόθεση, ενώ οι υπόλοιποι πως προκάλεσαν πυρκαγιές από αμέλεια. Οι περισσότεροι των κατηγορουμένων είναι αγρότες ή κτηνοτρόφοι (26%) και ακολουθούν οι συνταξιούχοι (23%). Το 20% των πυρκαγιών εκτιμάται πως οφείλεται σε κακόβουλες ενέργειες, το 35% σε αμέλεια και το υπόλοιπο 45% παραμένει αδιευκρίνιστο, σύμφωνα με την Πυροσβεστική Υπηρεσία. Στην αυξανόμενη καταστροφική δυναμική των πυρκαγιών στα ελληνικά δάση ιδιαίτερο ρόλο παίζει η εκτός σχεδίου δόμηση, που έχει εισχωρήσει στις μη αστικές περιοχές, διαμορφώνοντας ολόκληρες οικιστικές κηλίδες μέσα στις αγροτικές εκτάσεις και στις παρυφές ή μέσα στις δασικές εκτάσεις. Παλαιότερα, από ορισμένες πλευρές, είχαν ακουστεί απόψεις πως η παρουσία κάποιων κατοικιών πλησίον ή ακόμη και μέσα στο δάσος (ξέφωτα, «οικιστικές πυκνώσεις» κ.λπ.) θα μπορούσε να λειτουργήσει θετικά στην αντιμετώπιση πυρκαγιών, λόγω του έγκαιρου εντοπισμού τους ή των δρόμων που υπάρχουν και μπορούν να αξιοποιηθούν από τις πυροσβεστικές δυνάμεις. Βεβαίως, σήμερα υπάρχουν πολλά τεχνολογικά εργαλεία για την επιτήρηση των δασών, ενώ ένα δίκτυο πυροφυλακίων είναι πολύ πιο αποτελεσματικό. Απεναντίας πυκνώνουν τα στοιχεία που δείχνουν πως η εκτός σχεδίου δόμηση, ειδικά η διάσπαρτη στις μεικτές ζώνες ή και μέσα στο αδόμητο φυσικό περιβάλλον, δημιουργεί σοβαρά προβλήματα σε σχέση με τις πυρκαγιές. Κατ’ αρχάς, οι γραμμές παροχής ηλεκτρικού ρεύματος στις διάσπαρτες οικίες μπορεί να προκαλέσουν σπινθήρες ανάφλεξης. Το ίδιο μπορεί να συμβεί και από λάθη σε εργασίες στα σπίτια ή στις βίλες. Ο πιο σημαντικός όμως αρνητικός παράγοντας, όπως καταγράφεται τα τελευταία χρόνια, είναι η δυσκολία στην πυρόσβεση. Η συνύπαρξη δασών και κατοικιών δυσκολεύει πολύ τις πυροσβεστικές δυνάμεις να χαράξουν μια στρατηγική για την αντιμετώπιση της φωτιάς, να χρησιμοποιήσουν όλες τις διαθέσιμες τεχνικές, αναφέρει στην «Κ» αξιωματικός του Σώματος. Για παράδειγμα, η ρίψη νερού σε πολλές περιπτώσεις πρέπει να γίνει χειρουργικά για να μην πληγούν κατοικίες. Ακόμη, οι πυροσβεστικές δυνάμεις απασχολούνται σε πολύ μεγάλο βαθμό με τη διάσωση των κτισμάτων, με τίμημα όσον αφορά την πιο ορθολογική αντιμετώπιση των πύρινων μετώπων. Στη νέα προσέγγιση που οφείλουμε πλέον να έχουμε απέναντι στα δάση, ειδικά σε μια εποχή που η κλιματική αλλαγή τα έχει μετατρέψει σε ιδιαίτερα εύφλεκτα, μια σειρά από παραδοσιακές λειτουργίες πρέπει να τελούνται πολύ προσεκτικά. Μία από αυτές είναι το κάπνισμα των κυψελών, που πραγματοποιούν οι μελισσοκόμοι. «Δυστυχώς, παρότι οι μελισσοκόμοι είναι άνθρωποι που νοιάζονται ιδιαίτερα για την προστασία της φύσης, εξάλλου από αυτήν εξαρτάται και η υγεία των μελισσιών, ορισμένες φορές γίνονται λάθη», λέει στην «Κ» ο Λευτέρης, έμπειρος μελισσοκόμος. Και η Πυροσβεστική έχει καταγράψει πως ένα μέρος των πυρκαγιών προέρχεται από λάθος χειρισμούς σε μελίσσια. Η νομοθεσία είναι συγκεκριμένη και πρέπει να τηρείται. Κατ’ αρχάς, κάπνισμα κυψελών επιτρέπεται μόνο μέχρι τις 12 το μεσημέρι κι εφόσον ο δείκτης επικινδυνότητας της περιοχής είναι 1 ή 2 (μικρή ή μέση επικινδυνότητα). Δεύτερον, για να γίνει κάπνισμα κυψελών που βρίσκονται σε δασική έκταση πρέπει να έχει γίνει αποψίλωση σε ακτίνα 5 μέτρων γύρω από τις κυψέλες, ενώ πρέπει να υπάρχει απόσταση τουλάχιστον 10 μέτρων από τα πλησιέστερα δέντρα. Επίσης, στον χώρο πρέπει να υπάρχει ικανή ποσότητα νερού (τουλάχιστον 200 λίτρα) και στις κυψέλες να αναγράφονται τα στοιχεία του ιδιοκτήτη. «Ενα συνηθισμένο λάθος των συναδέλφων είναι πως ανάβουν το καπνιστήρι στο έδαφος. Το καπνιστήρι πρέπει να ανάβει πάντα στην καρότσα του φορτηγού ή πάνω στην κυψέλη και βέβαια πολύ προσεκτικά. Επίσης, ποτέ δεν το ακουμπάμε στο έδαφος», μας λέει ο Λευτέρης. Το καπνιστήρι συνήθως γεμίζει με πευκοβελόνες ή κλαδιά από κυπαρίσσι ή άλλη φυτική, καύσιμη ύλη. Χρειάζεται ιδιαίτερη προσοχή τόσο στο ξαναγέμισμα του καπνιστηριού όσο και στο σβήσιμό του μετά το τέλος των εργασιών. «Το σίγουρο είναι πως κάθε επαφή μας με τα δάση πρέπει να είναι ιδιαίτερα προσεκτική», καταλήγει. Της Ιωάννας Μάνδρου Από το καλοκαίρι του 2007, τότε που κατακάηκε σχεδόν η μισή Πελοπόννησος επειδή μια 70χρονη αποφάσισε να τηγανίσει στην αυλή της, ελάχιστα επί της ουσίας έχουν αλλάξει στην ποινική αντιμετώπιση αυτών που προκαλούν τις φονικές και καταστροφικές πυρκαγιές, αφανίζοντας ανθρώπους, ζώα και περιουσίες. Οι όποιες νομοθετικές μεταβολές έγιναν τα τελευταία χρόνια, άρχισαν το 2019 και κλιμακώθηκαν στη συνέχεια επί κυβερνήσεως Ν.Δ. δεν στάθηκαν ικανές να μεταβάλουν το τοπίο για να οδηγούνται οι δράστες στη φυλακή. Η εικόνα της ποινικής μεταχείρισης, κυρίως για εκείνους που προκαλούν τις φωτιές από αμέλεια, είναι τόσο μαύρη, όσο και τα τοπία της καταστροφής και της ερήμωσης που προκαλούν οι πυρκαγιές. Η δίωξη όσων συλλαμβάνονται ως υπαίτιοι ότι έβαλαν τη φωτιά είναι συνήθως για πλημμέλημα, καθώς δόλος δεν μπορεί να αποδειχθεί, κάτι που είναι εξαιρετικά δύσκολο, και η δικαστική πρακτική δυστυχώς το έχει επιβεβαιώσει περίτρανα. Ετσι, οι δικαστικές αρχές που επιλαμβάνονται των υποθέσεων αυτών οδηγούνται σε επιβολή ποινών, με τις οποίες οι δράστες των ανείπωτων καταστροφών πηγαίνουν στο σπίτι τους, ακόμα κι αν με την πράξη τους έχουν αφαιρέσει ζωές. Βέβαια, οι δικαστικές αρχές, εισαγγελίες και δικαστήρια, που επιλαμβάνονται της εγκληματικής πρόκλησης πυρκαγιών από αμέλεια, δεν εξαντλούν τα όρια του νόμου. Συνήθως αντιμετωπίζουν αυτά τα εγκλήματα με την πεπατημένη (δηλαδή ελεύθερος ο δράστης ή με κάποιους περιοριστικούς όρους) και οι ποινές που τελικά επιβάλλονται σπάνια στέλνουν κάποιους στη φυλακή. Φωτεινή εξαίρεση –έπειτα από χρόνια, όπου η εν λόγω δικαστική πρακτική αποτέλεσε τον κανόνα και μάλιστα χωρίς εξαίρεση, προκαλώντας βάναυσα το αίσθημα της δικαιοσύνης πολιτών– αποτέλεσε η ποινική αντιμετώπιση που επιβλήθηκε από την Εισαγγελία του Αρείου Πάγου, στις πυρκαγιές της Βαρυμπόμπης και κυρίως της Βόρειας Εύβοιας. Τότε υπήρξαν προφυλακίσεις και το σήμα της σκληρής γραμμής για την αντιμετώπιση των εμπρηστών δόθηκε με παραγγελία που έφερε την υπογραφή του επίτιμου πλέον εισαγγελέα του Ανωτάτου Δικαστηρίου Βασιλείου Πλιώτα. Αλλά οι προφυλακίσεις εκείνες παραμένουν έως σήμερα η εξαίρεση. Συνήθως, όσοι συλλαμβάνονται για τις φωτιές διώκονται για πλημμελήματα, καθώς ο δόλος είναι μια εξαιρετικά δυσαπόδεικτη κατάσταση. Η νομοθεσία όμως τα τελευταία χρόνια έγινε αυστηρότερη, με προβλέψεις ποινών έως δέκα χρόνων για εκείνους που προκαλούν πυρκαγιές, έστω και χωρίς δόλο, αν αυτές είναι καταστροφικές, ενώ υπάρχουν και νομοθετικές προβλέψεις και για μεγαλύτερες ποινές, έως 15 χρόνια, αν από τις εγκληματικές αμέλειες βρέθηκαν σε κίνδυνο ανθρώπινες ζωές. Πέραν των ποινικών κυρώσεων, η πολιτεία επιβάλλει και κάτι «αστεία» πρόστιμα για τους εμπρηστές, καθώς μέχρι σήμερα σοβαρές κυρώσεις δεν προβλέπονται. Κι αυτό, παρότι κατά καιρούς έχουν προταθεί μέτρα πραγματικής τιμωρίας, όπως η κατάσχεση της περιουσίας τους ή η επιβολή εις βάρος τους σκληρών διοικητικών προστίμων, που θα μπορούσαν, τουλάχιστον, να δώσουν μια ηθική ικανοποίηση στα θύματα, τα οποία μένουν χωρίς περιουσία και κυριολεκτικά χωρίς κεραμίδι πάνω από το κεφάλι τους. Η ουσία, πάντως, είναι μία. Ο εμπρηστής δεν αντιμετωπίζεται στη χώρα μας ως πραγματικά ποινικός εγκληματίας με απαξία από την πολιτεία, αλλά και κοινωνικά. Δεν είναι τυχαίο, άλλωστε, το γεγονός ότι δεν προβλέπεται η δημοσιοποίηση των στοιχείων της ταυτότητάς του, έστω και ως «ποινή» για τη μεγάλη καταστροφή που προκάλεσε από την ανευθυνότητά του. Ο λόγος πάντα για εκείνους –που είναι και η συντριπτική πλειονότητα– οι οποίοι συλλαμβάνονται ως υπαίτιοι πρόκλησης πυρκαγιών από αμέλεια. Για το πώς αντιμετωπίζονται ποινικά οι εμπρηστές –είτε από αμέλεια είτε από δόλο– τα στατιστικά δεδομένα που έχουν συγκεντρωθεί από 50 εισαγγελίες της χώρας και 45 πρωτοδικεία για τα τελευταία 20 χρόνια είναι συγκλονιστικά! Η νομοθεσία τα τελευταία χρόνια έγινε αυστηρότερη, με προβλέψεις ποινών έως 10 χρόνων για όσους προκαλούν πυρκαγιές, αν αυτές είναι καταστροφικές. Πρώτα ο νόμος –διότι τα δικαστήρια νόμους εφαρμόζουν και πάνω σε αυτούς πατούν–, αλλά και η Δικαιοσύνη που έχει μεγάλες ευθύνες, καταδεικνύουν τον τρόπο που η ελληνική πολιτεία αντιμετώπισε τους εμπρησμούς. Τι μας λένε, όμως, τα επίσημα στοιχεία για την τιμωρία των εμπρηστών τα τελευταία 20 χρόνια και έως το 2021; Από τους 19.712 που διώχθηκαν ποινικά από το 2000 και μετά για εμπρησμούς είτε από αμέλεια είτε από πρόθεση μόνον 564 καταδικάστηκαν. Το ποσοστό σοκάρει: μόλις 2,8%. Ειδικότερα, το ποσοστό της καταδίκης για εκείνους που διώχθηκαν για εμπρησμό από πρόθεση είναι ακόμη χαμηλότερο και φθάνει το 2,6%! Από τους 2.796 που ασκήθηκε εις βάρος τους ποινική δίωξη για εμπρησμό από πρόθεση, μόλις για 74 υπήρξε καταδίκη, ενώ από αυτούς ελάχιστοι πήγαν για μικρό διάστημα στη φυλακή (συγκεκριμένα στοιχεία εδώ δεν έχουν καταγραφεί). Η εικόνα δεν είναι καλύτερη ούτε και για τους εμπρησμούς από αμέλεια, που είναι και οι περισσότεροι. Και εδώ τα ποσοστά καταδίκης κινούνται χαμηλά, σε επίπεδα της τάξεως του 6,5%. Δηλαδή, από 7.463 διώξεις, οι καταδίκες είναι μόλις 490. Και πάμε στη βιβλική καταστροφή στο Μάτι το 2018, με τους 104 νεκρούς. Η παντελής έλλειψη κάθε κρατικής συνδρομής για να σωθούν οι άνθρωποι κατεγράφη ως μια τεράστια πολιτική ευθύνη και αποτέλεσε αντικείμενο σκληρής πολιτικής αντιπαράθεσης και πρωτοφανούς κοινωνικής καταδίκης. Εντούτοις, το δικαστικό σύστημα δεν μπόρεσε να ολοκληρώσει την ποινική αποτίμηση αυτής της τραγωδίας. Δεν μπόρεσε να εκκαθαρίσει δικαστικά σε εύλογο χρόνο τις ευθύνες… Η δίκη βρίσκεται ακόμη στη μέση. Εξαιτίας ατυχέστατων δικαστικών χειρισμών στο στάδιο της ανάκρισης, καθυστέρησε να φθάσει η υπόθεση στο ακροατήριο, ενώ ο κίνδυνος της παραγραφής ελλοχεύει από καιρό, βάζοντας στο κόκκινο τόσο το πολιτικό, όσο και το δικαστικό σύστημα. Ούτε χρειάζεται να ειπωθεί τι θα σημάνει η παραγραφή αυτής της τραγωδίας σε ένα σύγχρονο δημοκρατικό κράτος, μέλος της Ε.Ε. Η φονική πυρκαγιά στο Μάτι δυστυχώς αποτέλεσε και αποτελεί την επιτομή του τρόπου με τον οποίο πολιτεία, κοινωνία και Δικαιοσύνη αντιμετωπίζουν για δεκαετίες τους υπαιτίους και τις συνέπειες των πυρκαγιών. Και κάτι τελευταίο. Ο άνθρωπος που άναψε φωτιά με 8 μποφόρ για να κάψει ξερά χόρτα στο οικόπεδό του στο Νταού Πεντέλης, που είναι ο μοναδικός υπεύθυνος για την πρόκληση της πυρκαγιάς η οποία κατέκαψε τα πάντα στο Μάτι, είναι ένας από τους 21 συνολικά κατηγορουμένους σε αυτή τη δίκη. Δεν έχει πατήσει στο δικαστήριο τόσους μήνες που η δίκη είναι σε εξέλιξη. Του έχουν επιβληθεί περιοριστικοί όροι από την ανάκριση, δεν πήγε ούτε μία ημέρα «μέσα» (διώκεται, άλλωστε, για πλημμέλημα) και βέβαια, η ποινική του μεταχείριση αναμένεται με ενδιαφέρον. Σημειώνεται ότι και η 70χρονη που τηγανίζοντας στην αυλή της προκάλεσε τη φονική πυρκαγιά στην Ηλεία το 2007, η οποία κόστισε τη ζωή σε 65 ανθρώπους, για πλημμέλημα διώχθηκε… ",False
newsbomb.gr,https://www.kathimerini.gr/society/562536037/foties-sti-rodo-anasa-xekoyrasis-gia-ekatontades-toyristes-ston-diagora-prin-tin-ptisi-epistrofis/,,Φωτιές στη Ρόδο: Καταφύγιο στον «Διαγόρα» μετά τον πύρινο εφιάλτη,2023-07-24T14:40:09+03:00,Newsroom,"Πάνω σε βαλίτσες, σε ενωμένες μεταξύ τους καρέκλες ή και σε ιμάντες αποσκευών του αεροδρομίου της Ρόδου, πάνω σε σεντόνια, μπλούζες ή και κατάχαμα, οι τουρίστες προσπάθησαν να ξεκουράσουν την εξουθένωσή τους, περιμένοντας τις πτήσεις επιστροφής.  Ο αρχικός πανικός και στη συνέχεια η απογοήτευση έδωσαν τη θέση τους στην κόπωση κι έτσι εκατοντάδες τουρίστες που εκκένωσαν τα καταλύματά τους σε απειλούμενους οικισμούς της Ρόδου και αποφάσισαν να πάρουν τον δρόμο της επιστροφής στις πατρίδες τους, βρήκαν καταφύγιο στο πάτωμα του «Διαγόρας».  Πάνω σε βαλίτσες, σε ενωμένες μεταξύ τους καρέκλες ή και σε ιμάντες αποσκευών του αεροδρομίου της Ρόδου, πάνω σε σεντόνια, μπλούζες ή και κατάχαμα, οι τουρίστες προσπάθησαν να ξεκουράσουν την εξουθένωσή τους, περιμένοντας τις πτήσεις επιστροφής.  Σύμφωνα με τα βρετανικά μέσα ενημέρωσης, πολλές αεροπορικές εταιρείες έχουν προγραμματισμένες πτήσεις επαναπατρισμού για τους πολίτες της Βρετανίας οι οποίοι ωστόσο περιμένουν στο «Διαγόρας» την αναχώρησή τους. Η βρετανική κυβέρνηση, πάντως, αρνείται να εκδώσει οδηγία που θα αποτρέπει τους πολίτες της να ταξιδεύουν στην Ελλάδα ενόσω οι φωτιές σε Ρόδο και Κέρκυρα -νησιά με έντονο βρετανικό τουρισμό- μαίνονται.  Σύμφωνα με τον Guardian, όπως ανέφερε σήμερα το πρωί ο υπουργός Εξωτερικών, Αντριου Μίτσελ, «μόλις το 10% της Ρόδου πλήττεται από τις φωτιές που σημαίνει πως καταλληλότεροι για οδηγίες σχετικά με το αν οι διακοπές οικογενειών ή μεμονωμένων τουριστών θα επηρεαστούν ή όχι, είναι οι τουριστικές εταιρείες και οι ειδικοί διακοπών».  Φωτογραφίες: Reuters ",False
newsbomb.gr,https://www.kathimerini.gr/society/562535785/stis-floges-rodos-kerkyra-karystos-aigio-machi-me-diaspartes-esties-kai-diarkeis-anazopyroseis/,,"Στις φλόγες Ρόδος, Κέρκυρα, Κάρυστος, Αίγιο – Μάχη με διάσπαρτες εστίες και διαρκείς αναζωπυρώσεις",2023-07-24T10:16:20+03:00,Newsroom,"Νέες αναζωπυρώσεις σε Ρόδο και Κέρκυρα το πρωί της Δευτέρας. Ολονύχτια μάχη με τις φλόγες έδωσαν δυνάμεις της Πυροσβεστικής μαζί με εθελοντές σε Ρόδο, Κέρκυρα, Αίγιο, Κάρυστο και Υλίκη, ενώ με το πρώτο φως της ημέρας ξεκίνησαν να επιχειρούν και τα εναέρια μέσα, δίνοντας μάχη με νέες αναζωπυρώσεις και σε πολλαπλά μέτωπα. Στην πυρκαγιά της Ρόδου, οι πυροσβέστες πάλευαν όλο το βράδυ με τις αναζωπυρώσεις ανάμεσα σε Απόλλωνα και Πλατάνια, ενώ υπάρχουν διάσπαρτες εστίες ανατολικά προς Μάλωνα και Μασάρη.  Η δημοσίευση κοινοποιήθηκε από το χρήστη Rhodes Island Greece 🧿 (@rhodes.rodos)  Σε εξέλιξη είναι αυτή την στιγμή μεγάλη αναζωπύρωση της πυρκαγιάς στη Ρόδο, όπως τόνισε πριν από λίγο κατά τη διάρκεια έκτακτης ενημέρωσης ο εκπρόσωπος Τύπου του Πυροσβεστικού Σώματος, πύραρχος Βασίλης Βαθρακογιάννης. Ειδικότερα, όπως είπε ο πύραρχος, η αναζωπύρωση είναι κοντά στον οικισμό Ασκληπιείο με νότια κατεύθυνση. Για την αντιμετώπιση της επιχειρούν ισχυρές επίγειες δυνάμεις και από αέρος θα επιχειρούν περιοδικά στην ευρύτερη περιοχή της πυρκαγιάς 8 αεροσκάφη, εκ των οποίων τα δύο από Τουρκία και ένα από Κροατία, καθώς και 10 ελικόπτερα, εκ των οποίων τα δύο είναι από Αίγυπτο ενώ άλλα δύο έχουν συντονιστικό ρόλο. Σύμφωνα με την ΕΡΤ, η φωτιά έχει μπει στο χωριό και καίει σπίτια και καταστήματα.   Παράλληλα, εκκενώνονται οι περιοχές Γεννάδι και Βατί στη Ρόδο. Οι κάτοικοι ειδοποιήθηκαν με μήνυμα μέσω του 112 ώστε να εκκενώσουν τους παραπάνω οικισμούς και να κατευθυνθούν προς Κιοτάρι. Συγκεκριμένα το μήνυμα αναφέρει: «Αν βρίσκεστε στις περιοχές Γεννάδι και Βατί εκκενώστε τώρα προς Κιοτάρι. Δασική πυρκαγιά στην περιοχή σας. Ακολουθείτε τις οδηγίες των αρχών».   Σύμφωνα με την Πυροσβεστική, αν και το πρωί λόγω πτώσης θερμοκρασίας η εικόνα της φωτιάς ήταν βελτιωμένη, το γεγονός πως καίει σε διάσπαρτες εστίες μια τεράστια έκταση και δεδομένων των ισχυρών μποφόρ, καθιστά αναπόφευκτες τις αναζωπυρώσεις. #ImageOfTheDay A massive #wildfire is raging in #Rhodes island, #Greece 🇬🇷 Tens of thousands of people have been evacuated ➡️The @CopernicusEMS #RapidMappingTeam has been activated (#EMSR675) ⬇️#Sentinel2 🇪🇺🛰️ image from 23 July showing the burn scar of the #RhodesWildfire pic.twitter.com/ZB7NsBzuyE — 🇪🇺 DG DEFIS #StrongerTogether (@defis_eu) July 24, 2023  Στην Κέρκυρα, η φωτιά μαίνεται στο βορειοανατολικό κομμάτι του νησιού και νότια της Περίθειας, αλλά σύμφωνα με την Πυροσβεστική δεν έχει περάσει, μέχρι στιγμής, σε κάποιο οικισμό.  Σύμφωνα με ενημέρωση της Πυροσβεστικής, το πρωί της Δευτέρας σημειώθηκε σοβαρή αναζωπύρωση στην περιοχή Βιγγλατούρι.   Κατά τη διάρκεια της νύχτας εστάλη μήνυμα από το 112 για εκκένωση των περιοχών Σάντα, Μέγκουλα, Πόρτα, Παλιά Περίθεια, Σινιές, Βιγγλατούρι, Νησάκι, Ρου, Κατάβολο, Κέντρωμα, Τρίτσι, Κοκκοκύλας, Σαρακηνιάτικα, Πλαγιά, Καλάμι, Βλαχάτικα και Καβαλλέραινα. Για εμπρησμό κάνει λόγο, σε δηλώσεις του, ο δήμαρχος Βόρειας Κέρκυρας, Γιώργος Μαχειμάρης, καθώς η πυρκαγιά εκδηλώθηκε ταυτόχρονα σε τρία διαφορετικά σημεία στις πλαγιές του όρους Παντοκράτορας. Ο ίδιος βρέθηκε από την πρώτη στιγμή στο μέτωπο, πήγε σε όλες τις επίμαχες περιοχές και διατύπωσε την εκτίμηση του εμπρησμού. Στο μέτωπο της Εύβοιας, παρότι το πρωί σημειώθηκε νέα αναζωπύρωση, πλέον η κατάσταση είναι βελτιωμένη. Τα τρία αεροσκάφη canadair που έκαναν ρίψεις νερού με το πρώτο φως της ημέρας πήραν εντολή να αποχωρήσουν και παραμένει στην επιχείρηση ένα ελικόπτερο Ερικσον. Νωρίτερα το πρωί δυο μέτωπα έξω από τον Πλατανιστό σε απόσταση 700 μέτρων από τον οικισμό και ένα τρίτο είχε «καβαλήσει» την κορυφογραμμή και κινείτο προς παραλίες – οικισμούς Καστρί Λιβάδι προς την πλευρά του Κάβο Ντόρο. Παρόλα αυτά, η ανησυχία παραμένει καθώς μετά τις 11:00 αναμένεται ενίσχυση ανέμων 5-6 μποφόρ.  Στην Εύβοια, όπου πνέουν ισχυροί άνεμοι, επιχειρούν 77 πυροσβέστες, 25 οχήματα, τρεις ομάδες πεζοπόρων τμημάτων και τρία αεροσκάφη και δύο ελικόπτερα. Στο Αίγιο εκκενώθηκαν το βράδυ, με μήνυμα από το 112, το χωριό Τράπεζα και ο οικισμός Κάστρο Αιγιαλείας, καθώς η πυρκαγιά συνεχίζει να καίει σε κοντινό λόφο. Οι πυροσβέστες επιχειρούν ώστε να μην περάσει η φωτιά την εθνική οδό και μέχρι στιγμής το έχουν καταφέρει. Τέλος, σε εξέλιξη είναι και η φωτιά στην Υλίκη, όπου δεν απειλείται κάποιος οικισμός και για την κατάσβεσή της επιχειρούν 60 πυροσβέστες, 21 οχήματα, τρεις ομάδες πεζοπόρων τμημάτων, δύο ελικόπτερα και δύο αεροσκάφη. ",True
newsbomb.gr,https://www.kathimerini.gr/society/562533757/pagideymenoi-se-ena-spiral-yperthermansis/,,Παγιδευμένοι σε ένα σπιράλ υπερθέρμανσης,2023-07-24T09:35:10+03:00,Γιάννης Ελαφρός,"Μια «άνευ προηγουμένου αλλαγή στο καθεστώς των πυρκαγιών στην Ευρώπη που συνδέεται με την κλιματική αλλαγή» καταγράφει διεθνής μελέτη Μετά την πρώτη εβδομάδα του Ιουλίου ζούμε σε αλλεπάλληλα κύματα καύσωνα μέσα στον καύσωνα. Η Ελλάδα και η Μεσόγειος έχουν μπει σε έναν κλιματικό φούρνο, όπου καίγονται τα δάση και «σιγοψήνονται» οι πόλεις και οι ζωές μας. Η ταχύτητα διάδοσης και η επιμονή των πυρκαγιών των προηγούμενων ημερών, πέρα από υπαρκτές ανεπάρκειες κρατικών υπηρεσιών, σχετίζεται με τις μεταβολές στις πυρομετεωρολογικές συνθήκες που επιφέρει η καλπάζουσα κλιματική αλλαγή. Τα δεκάδες χιλιάδες καμένα στρέμματα των τελευταίων ημερών έρχονται να χτυπήσουν ξανά συναγερμό. Πολύ περισσότερο που οι καιρικές συνθήκες που έρχονται τις επόμενες μέρες, νέα κύματα υψηλότατων θερμοκρασιών σε συνδυασμό με διαστήματα αυξημένων ανέμων, πάνω σε ένα υπόβαθρο μεγάλης ξηρασίας στο έδαφος, διαμορφώνουν πολύ επικίνδυνες καταστάσεις. Κάθε φορά που συμβαίνει μια παρόμοια καταστροφή πολλοί θεωρούν πως αποτελεί εξαίρεση, η «κακιά η ώρα». Δυστυχώς, τα πράγματα δεν είναι τόσο άσχημα όσο φαίνονται· είναι ακόμη χειρότερα. Επιστημονικές μελέτες δείχνουν πως στην εποχή της κλιματικής κρίσης που έχουμε μπει, η απειλή για δασικές πυρκαγιές αυξάνεται με αλματώδη ρυθμό, ενεργοποιώντας μάλιστα και μια διαδικασία αρνητικής αλληλεπίδρασης: Τα φλεγόμενα δάση γίνονται καύσιμη ύλη που επιταχύνει την κλιματική απορρύθμιση, η οποία με τη σειρά της οδηγεί σε ακόμη περισσότερες δασικές πυρκαγιές. Σπιράλ υπερθέρμανσης κι όποιος αντέξει… Για «άνευ προηγουμένου αλλαγή στο καθεστώς των πυρκαγιών στην Ευρώπη που συνδέεται με την κλιματική αλλαγή» μιλάει διεθνής μελέτη, η οποία συντονίστηκε από το Πανεπιστήμιο της Βαρκελώνης και στην οποία συμμετείχαν ερευνητές του Εθνικού Αστεροσκοπείου Αθηνών. Η ιστορική αυτή αλλαγή φαίνεται να επηρεάζει τη Νότια, Κεντρική και Βόρεια Ευρώπη, αλλά είναι πιο έντονη στην περιοχή της Μεσογείου. Τα τελευταία χρόνια, η μελέτη εντόπισε πρωτοφανείς τιμές μετεωρολογικού κινδύνου πυρκαγιάς τόσο για το καλοκαίρι όσο και για την άνοιξη. «Oι ακραίες συνθήκες που ευνοούν την έναρξη των πυρκαγιών γίνονται όλο και πιο συχνές κυρίως στην περιοχή της Μεσογείου, λόγω των αυξημένων περιόδων καύσωνα και υδρολογικής ξηρασίας. Η αύξηση του ακραίου κινδύνου πυρκαγιάς είναι αρκετά πρόσφατη και σε ορισμένες περιπτώσεις υπερβαίνει τις δυνατότητες πυρόσβεσης, οδηγώντας σε υψηλότερες εκπομπές διοξειδίου του άνθρακα (CO2) που σχετίζονται με τις πυρκαγιές σε εξαιρετικά ζεστά και ξηρά καλοκαίρια», αναφέρουν οι συντάκτες της μελέτης. Η έρευνα αφορά την περίοδο από το 1980 μέχρι και τις ημέρες μας, ενώ κάνει και προβολή στο μέλλον, με βάση τα κλιματικά σενάρια. Οπως καταδεικνύεται, ο κίνδυνος πυρκαγιάς έχει μια σταθερά και έντονα ανοδική τάση, με πολύ μεγάλες εξάρσεις σε συγκεκριμένα έτη. Μάλιστα σημειώνεται πως αλλάζει η «ιστορική τάση που επικρατούσε από το 1950-2000, που οι καμένες εκτάσεις και συνεπώς και οι εκπομπές διοξειδίου του άνθρακα λόγω πυρκαγιών είχαν σταθεροποιηθεί ή και μειωθεί σε πολλές περιοχές της Μεσογείου». Πολύ σημαντικό στοιχείο της συγκεκριμένης μελέτης είναι η συσχέτιση των δασικών πυρκαγιών με την αντιμετώπιση της κλιματικής αλλαγής. «Τα δάση στις χώρες της Ευρωπαϊκής Ενωσης απορροφούν περίπου το 10% των συνολικών εκπομπών αερίων του θερμοκηπίου, δεσμεύοντας 360 εκατομμύρια τόνους CO2 κάθε χρόνο. Η Ισπανία, για να έχουμε ένα μέτρο σύγκρισης, εκπέμπει περίπου 214 εκατομμύρια τόνους. Τα ευρωπαϊκά δάση αποτελούν “κλειδί” για τη ρύθμιση του κλίματος», λέει στην «Κ» ο Χρήστος Γιαννακόπουλος, διευθυντής ερευνών στο Αστεροσκοπείο και εκ των συντελεστών της μελέτης. Μια μείωση της ικανότητας των δασών να απορροφούν CO2 θα θέσει εκτός τροχιάς επίτευξης τους ευρωπαϊκούς στόχους για την κλιματική αλλαγή και σε κάθε περίπτωση θα κάνει χειρότερη τη ζωή των πολιτών και το περιβάλλον στην ήπειρο. Η μελέτη εκπονήθηκε από μια κοινοπραξία ευρωπαϊκών και διεθνών ερευνητικών ιδρυμάτων, όπως το Πανεπιστήμιο της Βαρκελώνης, η Διακυβερνητική Επιτροπή για την Κλιματική Αλλαγή (IPCC), το Ευρωπαϊκό Κέντρο Μεσοπρόθεσμων Προβλέψεων Καιρού, το Ινστιτούτο Ερευνών Περιβάλλοντος και Βιώσιμης Ανάπτυξης του Αστεροσκοπείου Αθηνών (ΙΕΠΒΑ ΕΑΑ), ο Ευρωπαϊκός Οργανισμός Διαστήματος (ESRIN), το Πανεπιστήμιο του Σαλέντο (Ιταλία) και το Πανεπιστήμιο Πατρών. Από ελληνικής πλευράς συμμετείχαν οι Χρήστος Γιαννακόπουλος, Αννα Καράλη και Νίκος Κούτσιας. Ιδιαίτερη σημασία έχει η αναφορά πως «η μεγαλύτερη αύξηση του κινδύνου πυρκαγιάς θα επηρεάσει τις δασώδεις και ορεινές περιοχές της Κεντρικής και Νότιας Ευρώπης, οι οποίες αποτελούν μεγάλες δεξαμενές άνθρακα, που κινδυνεύουν. Παραδείγματα αποτελούν τα Πυρηναία, οι ορεινοί όγκοι στην Ιβηρική, οι Αλπεις, ο γαλλικός κεντρικός ορεινός όγκος, τα ιταλικά Απέννινα Ορη, τα Καρπάθια, οι οροσειρές των Βαλκανίων και ο Καύκασος». Ο κίνδυνος πυρκαγιάς αναπτύσσεται και σε σημαντικές δεξαμενές άνθρακα του βορρά στα δάση της τούνδρας και της τάιγκας. Σε κίνδυνο τα Πυρηναία, οι ορεινοί όγκοι στην Ιβηρική, οι Aλπεις, ο γαλλικός κεντρικός ορεινός όγκος, τα Απέννινα Ορη, τα Καρπάθια, οι οροσειρές των Βαλκανίων και ο Καύκασος. «Πρόκειται για οροσειρές που θεωρούνταν απρόσβλητες από τις πυρκαγιές και που λειτουργούσαν ως καταβόθρες άνθρακα. Μια από τις πολύ αρνητικές εξελίξεις που παρατηρούμε είναι πως οι επικίνδυνες για πυρκαγιά ζώνες επεκτείνονται και προς τον βορρά και σε υψόμετρο», εξηγεί ο κ. Γιαννακόπουλος. «Στα μεγαλύτερα υψόμετρα φύονται είδη δέντρων που πολύ δύσκολα αναγεννιούνται, όπως στην Ελλάδα τα δάση ελάτης. Είδαμε και στην Πάρνηθα πόσο δύσκολο είναι να επανέλθει ο εθνικός δρυμός με τα έλατα. Αντιθέτως θα υπάρχει η τάση να επεκταθούν άλλα είδη δέντρων, όπως τα πεύκα, που όμως καίγονται και πιο εύκολα», συμπληρώνει. Η διεθνής μελέτη αναδεικνύει τον κίνδυνο του κλιματικού – θερμικού σπιράλ: «Ο αυξημένος κίνδυνος πυρκαγιάς θα μπορούσε να προωθήσει έναν μακροπρόθεσμο μηχανισμό θετικής ανάδρασης στην κλιματική αλλαγή, με προοδευτικούς κύκλους θέρμανσης, αυξημένου κινδύνου πυρκαγιάς και υψηλότερων εκπομπών CO2 από τις πυρκαγιές». Και επανάληψη του κύκλου σε χειρότερο επίπεδο. Γι’ αυτό και προειδοποιεί μιλώντας για «εμφάνιση μη γραμμικών και ταχέως μεταβαλλόμενων σχέσεων μεταξύ των αυξημένου κινδύνου πυρκαγιάς που συνδέεται με την κλιματική αλλαγή και των επιπτώσεων της πυρκαγιάς στις κοινωνίες». Το καθεστώς των πυρκαγιών μπορεί να αλλάξει γρήγορα σε πολλές περιοχές της Γης που επηρεάζονται από την κλιματική αλλαγή, όπως η Μεσόγειος και οι βόρειες περιοχές της Ευρώπης. Οι συντάκτες της μελέτης υπογραμμίζουν την ανάγκη για δραστική μείωση των εκπομπών κατά τις επόμενες δύο δεκαετίες (2030-2040), με στόχο να κρατηθεί η άνοδος της θερμοκρασίας κάτω των δύο βαθμών Κελσίου. Οι τάσεις που αναφέρονται επιβεβαιώνουν και τα στοιχεία από τις καμένες εκτάσεις σε ευρωπαϊκό επίπεδο. Από το 2017 έχουν καεί πάνω από 35 εκατομμύρια στρέμματα, έκταση μεγαλύτερη του Βελγίου. Μάλιστα, περίπου το 35% της συνολικής καμένης έκτασης, άνω των 11,6 εκατ. στρεμμάτων, ήταν σε περιοχές του δικτύου Natura 2000. Το 2017 ήταν η χειρότερη χρονιά σε ευρωπαϊκό επίπεδο με πάνω από 10 εκατ. στρ. καμένης γης. Αλλά και το 2021 ήταν πολύ ψηλά, με 7,85 εκατ. στρ., υπερδιπλάσιο μέγεθος από τον μέσο όρο των καμένων εκτάσεων στην Ευρώπη το 2006-2021, που είναι 3,2 εκατ. στρέμματα. Η εικόνα στενής αλληλεξάρτησης των κλιματικών και μετεωρολογικών δεδομένων με την έκταση των καλοκαιρινών πυρκαγιών αναδεικνύεται και σε ελληνικό επίπεδο, από την πρόσφατη μελέτη της Ακαδημίας Αθηνών για την «Ανθεκτικότητα των Ελληνικών Δασικών Οικοσυστημάτων στην Κλιματική Αλλαγή»: Την περίοδο 2000-2021, τα τέσσερα έτη με τις περισσότερες καμένες εκτάσεις (2007, 2021, 2000 και 2012) ήταν θερμότερα από τον μέσο όρο της περιόδου και είχαν μειωμένες βροχοπτώσεις. Επίσης, ένα χαρακτηριστικό που αναδείχθηκε ιδιαίτερα το 2021 είναι πως παρότι ο αριθμός των δασικών πυρκαγιών δεν ήταν πολύ μεγάλος, κάηκαν τεράστιες εκτάσεις. Αυτό υποδηλώνει την αυξανόμενη ένταση των πυρκαγιών, καθώς και το γεγονός ότι όταν ξεσπάσουν σβήνουν πολύ πιο δύσκολα. «Η τάση αυτή σχετίζεται και με το ότι οι θερμοκρασίες αλλά και η ξηρότητα του εδάφους διατηρούνται σε υψηλά επίπεδα και τη νύχτα, κλείνοντας το “παράθυρο των βραδινών ωρών”, κατά το οποίο μπορούσε η Πυροσβεστική να περιορίσει τη φωτιά», εξηγεί στην «Κ» ο κ. Θοδωρής Γιάνναρος, συνεργάτης του Αστεροσκοπείου και εκ των συντελεστών της ομάδας Flame. Το μέλλον και ειδικά για την Ελλάδα, σύμφωνα με τη μελέτη της Ακαδημίας Αθηνών, αναδεικνύεται «καυτό», με τις εκτιμήσεις με βάση το χειρότερο κλιματικό σενάριο να αναφέρουν πως οι μέρες με ακραίο κίνδυνο πυρκαγιάς θα αυξηθούν μέχρι τα τέλη του αιώνα κατά 35-50 σε ανατολική Στερεά, Αττική, ανατολική Πελοπόννησο, κεντρική και νότια Κρήτη. Αξιοσημείωτο και ιδιαίτερα ανησυχητικό είναι πως αναμένεται να αυξηθούν κατά 20 ημέρες και στην οροσειρά της Πίνδου και στα υπόλοιπα πολύ ορεινά τμήματα της Ελλάδας. Οι πολύ ανησυχητικές αυτές επιστημονικές εκτιμήσεις για το μέλλον δεν αποτελούν άλλοθι για όσα δεν κάνουν τα κράτη και οι κυβερνήσεις διαχρονικά, αναδεικνύοντας την κλιματική αλλαγή μόνο όταν υπάρχουν καταστροφές. Απεναντίας απαιτούν άμεση κινητοποίηση για μέτρα προάσπισης του πολύτιμου δασικού και περιβαλλοντικού πλούτου, με έμφαση στην πρόληψη και μάλιστα στη βαθιά και ολοκληρωμένη. Δηλαδή όχι μόνο οι αναγκαίοι (και πάντα ελλιπείς) καθαρισμοί, αλλά και επανεξέταση συνολικά της σχέσης μας με τα δάση. ",False
newsbomb.gr,https://www.kathimerini.gr/society/562535722/akraios-kindynos-pyrkagias-simera-gia-pente-perifereies-poies-alles-kindyneyoyn/,,Ακραίος κίνδυνος πυρκαγιάς σήμερα για πέντε περιφέρειες – Ποιες άλλες κινδυνεύουν,2023-07-24T08:44:11+03:00,Newsroom,"Ποιες περιοχές βρίσκονται σε επίπεδο επικινδυνότητας 5 για πυρκαγιά σήμερα Δευτέρα.  Ακραίος κίνδυνος πυρκαγιάς – Κατάσταση Συναγερμού (κατηγορία κινδύνου 5) προβλέπεται σήμερα, για πέντε περιφέρειες της χώρας καθώς και πολύ υψηλός κίνδυνος πυρκαγιάς (κατηγορία κινδύνου 4) για 8 περιφέρειες, σύμφωνα με το Χάρτη Πρόβλεψης Κινδύνου Πυρκαγιάς που εκδίδει η γενική γραμματεία Πολιτικής Προστασίας του υπουργείου Κλιματικής Κρίσης και Πολιτικής Προστασίας (civilprotection.gov.gr). Συγκεκριμένα, ακραίος κίνδυνος πυρκαγιάς – κατάσταση συναγερμού (κατηγορία κινδύνου 5) προβλέπεται σήμερα για τις εξής περιοχές: Πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: Η γενική γραμματεία Πολιτικής Προστασίας (civilprotection.gov.gr) του υπουργείου Κλιματικής Κρίσης και Πολιτικής Προστασίας έχει ενημερώσει τις αρμόδιες υπηρεσιακά εμπλεκόμενες κρατικές υπηρεσίες, καθώς και τις Περιφέρειες και τους Δήμους των ανωτέρω περιοχών, ώστε να βρίσκονται σε αυξημένη ετοιμότητα πολιτικής προστασίας προκειμένου να αντιμετωπίσουν άμεσα τυχόν επεισόδια πυρκαγιών. Παράλληλα, η γενική γραμματεία Πολιτικής Προστασίας συνιστά στους πολίτες να είναι ιδιαίτερα προσεκτικοί και να αποφεύγουν ενέργειες στην ύπαιθρο που μπορούν να προκαλέσουν πυρκαγιά από αμέλεια, όπως το κάψιμο ξερών χόρτων και κλαδιών ή υπολειμμάτων καθαρισμού, η χρήση μηχανημάτων που προκαλούν σπινθήρες όπως δισκοπρίονα, συσκευές συγκόλλησης, η χρήση υπαίθριων ψησταριών, το κάπνισμα μελισσών, η ρίψη αναμμένων τσιγάρων, κ.α. Επίσης, υπενθυμίζεται ότι κατά τη διάρκεια της αντιπυρικής περιόδου απαγορεύεται η καύση των αγρών.Σε περίπτωση που αντιληφθούν πυρκαγιά, οι πολίτες παρακαλούνται να ειδοποιήσουν αμέσως την Πυροσβεστική Υπηρεσία στον αριθμό κλήσης 199. Για περισσότερες πληροφορίες και οδηγίες αυτοπροστασίας από τους κινδύνους των δασικών πυρκαγιών, οι πολίτες μπορούν να επισκεφθούν την ιστοσελίδα της Γενικής Γραμματείας Πολιτικής Προστασίας στην ηλεκτρονική διεύθυνση civilprotection.gov.gr. Τρίτο κύμα καύσωνα θα πλήξει τη χώρα από αύριο, Τρίτη, σύμφωνα με επικαιροποίηση του Έκτακτου Δελτίου Επικίνδυνων Καιρικών Φαινομένων, το οποίο αναφέρεται στη θερμική έξαρση που προκαλεί συνθήκες καύσωνα με την ονομασία CLEON. Οι υψηλές θερμοκρασίες θα διατηρηθούν έως και την Πέμπτη.  ",False
newsbomb.gr,https://www.kathimerini.gr/society/562533961/o-ios-tis-mykonoy-chtypise-ti-chalkidiki/,,O «ιός» της Μυκόνου χτύπησε τη Χαλκιδική,2023-07-24T08:37:06+03:00,Αλεξία Καλαϊτζή,"Ελάχιστη κατανάλωση ανά άτομο, χρεώσεις ανάλογα με την εγγύτητα της ξαπλώστρας στη θάλασσα και πολύς κόσμος συνθέτουν την εικόνα στα παραλιακά μπαρ Η θέα της ουράς που σχηματίζουν τα αυτοκίνητα στην εθνική οδό Θεσσαλονίκης – Μουδανιών είναι αποκαρδιωτική για οδηγούς και συνεπιβάτες. Οι πινακίδες προδίδουν τη διαφορετική τους καταγωγή και παράλληλα την αφετηρία του ταξιδιού τους: Θεσσαλονίκη, Καβάλα, Αθήνα, Βόρεια Μακεδονία, Βουλγαρία, Ρουμανία. Ο προορισμός όμως είναι για όλους κοινός. Το Σάββατο που η θερμοκρασία είχε ανέβει ανυπόφορα εξαιτίας του καύσωνα «Κλέωνα», ήθελαν όλοι να δροσιστούν στις θάλασσες της Χαλκιδικής. Η «Κ» ακολούθησε κάποιους από αυτούς στην εξόρμησή τους. Για όσους το όνειρο της βουτιάς είχε μετουσιωθεί σε μια αναπαυτική ξαπλώστρα σε ένα από τα τουριστικά μέρη της Κασσάνδρας, του πρώτου δηλαδή ποδιού της Χαλκιδικής, η επιθυμία τους θα προσέκρουε στην ερώτηση των νέων ανδρών και γυναικών που κάθονταν στην είσοδο, επιφορτισμένοι με το καθήκον της υποδοχής των πελατών: «έχετε κάνει κράτηση;». Αν η απάντηση ήταν αρνητική, μπορεί να αναγκάζονταν μέχρι και να αποχωρήσουν, ψάχνοντας τη χαλάρωση σε κάποιο από τα επόμενα στέκια της περιοχής. «Είναι όλες οι ξαπλώστρες γεμάτες και έχουμε πέντε παρέες σε αναμονή. Οι κρατήσεις έχουν γίνει από Παρασκευή, δεν δεχόμαστε άλλες. Και την Κυριακή θα είναι το ίδιο με σήμερα», μας είπε χαρακτηριστικά η Παναγιώτα Μαραγκού, που βρίσκεται στην υποδοχή γνωστού μπιτς μπαρ της περιοχής. Σε μια ακτίνα πολλών χιλιομέτρων η κατάσταση θα ήταν παρόμοια στα περισσότερα μπιτς μπαρ, τα οποία μετά τον κορωνοϊό έχουν αρχίσει να υιοθετούν τις πολιτικές αλλά και την αισθητική μεγάλων κλαμπ ή και μπουζουκιών, ενώ τιμολογιακά έχουν επηρεαστεί από την αύξηση που παρατηρείται σε όλο το τουριστικό προϊόν της χώρας το φετινό καλοκαίρι. Εχουν ελάχιστη τιμή κατανάλωσης ανά άτομο, χρεώνουν διαφορετικά ανάλογα με την εγγύτητα της ξαπλώστρας στην πίστα – θάλασσα, έχουν υποδοχή, μεγάλες εγκαταστάσεις και πάρα πολύ κόσμο που θέλει να διασκεδάσει με μουσική και αλκοόλ μέχρι το βράδυ. Η Πετρούλα Κοκόγια δεν θα έκανε ποτέ το λάθος να μην κάνει κράτηση στο αγαπημένο της μπιτς μπαρ στην Κασσάνδρα. Η συγκεκριμένη ημέρα άλλωστε δεν ήταν ένα τυχαίο Σάββατο, αλλά το μπάτσελορ πάρτι της φίλης της, που ετοιμαζόταν να παντρευτεί. Eίχε επικοινωνήσει περίπου τρεις εβδομάδες πριν ώστε η ίδια και οι φίλες της να εξασφαλίσουν ομπρέλα και ξαπλώστρες δίπλα στο κύμα. Είχαν φέρει μπαλόνια, ένα λευκό πέπλο που θα φορούσε η μέλλουσα νύφη, αξεσουάρ και πολλά αντηλιακά. «Ψάχναμε κάτι που θα είναι κοντά στη Θεσσαλονίκη και θα είχε χορό και έντονη μουσική. Ενα πάρτι!», σημείωσε μιλώντας στην «Κ». Η ελάχιστη τιμή κατανάλωσης που χρεώθηκε η κάθε μια είναι 50 ευρώ, αλλά ήταν αποφασισμένες να καθίσουν στο μαγαζί μέχρι το βράδυ, ώστε να το κάνουν να αξίζει. «Εχουν αλλάξει όλα… προς τα πάνω. Ακρίβεια», σχολίασε. Με μια γρήγορη ματιά στις πρώτες ξαπλώστρες, μετρούσες άλλα δύο μπάτσελορ πάρτι. «Πού αλλού να πηγαίναμε; Ο γάμος είναι Θεσσαλονίκη και το γιορτάζουμε όλοι μαζί. Είναι ωραία εδώ! Είσαι όλη ημέρα, πίνεις, τρως, ξαναπίνεις. Θα ξεπεράσουμε τα 50 ευρώ», είπε μια μέλλουσα νύφη, λίγες ξαπλώστρες μακριά. Την ίδια σκέψη φαίνεται να μοιράζονταν και οι εκατοντάδες άλλοι λουόμενοι, που διασκέδαζαν δίπλα τους κάτω από τις σειρές με τις ομοιόμορφες ομπρέλες. Παρέες, οικογένειες και ζευγάρια κατανάλωναν από κρύο καφέ μέχρι μπουκάλια με αλκοόλ υπό τους ήχους του μπαρ και, αν ήταν δυνατόν, με τις καρέκλες τους εκεί που σκάει το κύμα. Φορώντας μπλουζάκια με λογότυπο του μαγαζιού και ενδοεπικοινωνία στα αυτιά, οι σερβιτόροι μετέφεραν ακούραστα από φρουτοσαλάτες και κλαμπ σάντουιτς μέχρι new age ναργιλέδες στα τραπέζια. «Είναι πολύ στη μόδα οι ναργιλέδες. Με δυσκολία φτάνουν για όλους», σχολίασε ένας εργαζόμενος, την ώρα που μετέφερε έναν από αυτούς σε πελάτη. «Είναι όλες οι ξαπλώστρες γεμάτες και έχουμε πέντε παρέες σε αναμονή. Οι κρατήσεις έχουν γίνει από Παρασκευή, δεν δεχόμαστε άλλες». «Ολα τα μπιτς μπαρ έχουν περισσότερη πολυτέλεια πια», σημείωσε ο Ραφαήλ Μποτζόρης, που εργάζεται σε μαγαζί της περιοχής, προσθέτοντας πως οι ελάχιστες καταναλώσεις έχουν καθιερωθεί, αλλά παράλληλα έχει ανέβει και η ποιότητα των παρεχομένων υπηρεσιών. «Πράγματι», παραδέχθηκε μία εκ των τουριστριών που ξεκίνησε από τη Θεσσαλονίκη για να επισκεφθεί το μαγαζί, περιγράφοντας πως οι ξύλινες ξαπλώστρες με το στρώμα απέχουν κατά πολύ από τις απλές πλαστικές που υπήρχαν κάποτε, ενώ όλο το σύστημα εξυπηρέτησης είναι αναβαθμισμένο και σχεδια-σμένο ώστε να σε κρατήσει εκεί όλη την ημέρα. «Πιάνει το κόλπο», παραδέχθηκε. Αντίστοιχα, ωστόσο, έχουν αυξηθεί και οι χρεώσεις στα περισσότερα μαγαζιά, ώστε η ελάχιστη τιμή να καλύπτει περίπου έναν καφέ, ένα μικρό μπουκάλι νερό και ένα πιάτο με φαγητό. Για κάποια από τα μπιτς μπαρ η χρέωση ξεκινάει από το πάρκινγκ, το οποίο έχουν αποφασίσει να χρεώνουν και μάλιστα ανάλογα και με τη θέση που επιλέγεις να σταθμεύσεις: 3 ευρώ κάτω από τα πεύκα, 7 ευρώ στις λιγοστές θέσεις μπροστά από το μαγαζί και 10 ευρώ στις ακόμη λιγότερες κάτω από το ξύλινο υπόστεγο. Ανάλογα με την τοποθεσία αλλάζουν συχνά και οι τιμές εντός. Οι ελάχιστες τιμές κατανάλωσης ξεκινούν από τα 15 και τα 20 ευρώ και μπορεί να φτάσουν στα ακριβότερα μαγαζιά μέχρι και τα 100 ευρώ ανά άτομο, αν επιλέξεις ξαπλώστρα που βρίσκεται στην ακριβότερη ζώνη, δηλαδή στο κέντρο και ακριβώς πάνω στο κύμα. «Εχουμε κάποιες ζώνες και χρεώνουμε ελάχιστες καταναλώσεις, τις οποίες κάποιος μπορεί να ξοδέψει όπως επιθυμεί. Δεν θέλουμε να χρεώνουμε ούτε ομπρέλα ούτε ξαπλώστρες. Δεν θέλουμε να χρεώνουμε τον λεγόμενο “αέρα”. Θέλουμε ο άνθρωπος που θα έρθει να ευχαριστηθεί τη φιλοξενία μας, τις παροχές μας και να ξοδέψει τα χρήματα εκτιμώντας όλη αυτή την προσπάθεια που κάνουμε», μας εξήγησε ο Σταύρος Κανδύλας, υπεύθυνος μπιτς μπαρ, για τον τρόπο που λειτουργεί το μαγαζί. Από τα σταντ στο μπαρ μέχρι και την τελευταία ξαπλώστρα ο χώρος που ελέγχει είναι γεμάτος κόσμο. Το προσωπικό που απασχολείται για να τους εξυπηρετήσει όλους φτάνει τα 90 άτομα. «Ενα μικρό εργοστάσιο», σχολίασε. «Η ζήτηση έχει ξεπεράσει τις προσδοκίες μας. Ολα τα Σαββατοκύριακα μέχρι τις 25 Αυγούστου είμαστε ήδη κλεισμένοι», παραδέχθηκε ο κ. Κανδύλας, κάνοντας λόγο για μια χρονιά που δείχνει να κοντράρει και το 2019, που θεωρούνταν μέχρι στιγμής το καλύτερο έτος. Οπως ανέφερε, το μαγαζί, το οποίο αυτοχαρακτηρίζεται «luxurious beach bar» απευθύνεται σε όλο τον κόσμο. Ωστόσο, το 70% των πελατών του είναι ξένοι και κυρίως τουρίστες από τη Βόρεια Ευρώπη και τα Βαλκάνια, ενώ στο πελατολόγιό του περιλαμβάνονται και Ελληνες του εξωτερικού αλλά και αρκετοί Θεσσαλονικείς και Βορειοελλαδίτες. Το μαγαζί ξεκινάει ως μπιτς μπαρ και έπειτα όσο περνάει η ώρα μετατρέπεται σε μπιτς κλαμπ. «Ακούσαμε ότι είναι το καλύτερο μέρος για τις παραλίες του και τα πάρτι», είπε ο 20χρονος Μπόμπι Καραϊλίεβ, που ήρθε από τη Βουλγαρία με τον φίλο του για διακοπές στη Χαλκιδική. «Είναι η μοναδική παραλία με άμμο εδώ», σχολίασε η Δήμητρα Τεζαψίδου, που μαζί με την αδερφή της Μαριέλλα φόρεσαν τα καλά τους ρούχα παραλίας –επώνυμες τσάντες και αξεσουάρ– για να διασκεδάσουν το Σάββατο στο αγαπημένο τους μπιτς μπαρ. Το ντύσιμο και η προετοιμασία είναι και αυτά μέρος, όπως περιέγραψαν, της κουλτούρας της διασκέδασης στην παραλία. Φοιτήτρια η μία και νεαρή επαγγελματίας η δεύτερη, τις ρωτήσαμε πόσο εύκολα μπορεί να αντεπεξέλθει ένας νέος στα κόστη μιας τέτοιας εξόδου. «Εξαρτάται τι έχει να διαθέσει ο καθένας, εξαρτάται από τη συχνότητα που επιλέγεις να το κάνεις. Τα Σαββατοκύριακα που θα έχει κόσμο και περνάς πιο καλά, θα το κάνεις. Τις καθημερινές δεν ερχόμαστε». Την ίδια ερώτηση απευθύναμε και σε δύο 19χρονες που ήταν εκεί. «Εμείς που δεν θα ανοίξουμε μπουκάλι, θα πληρώσουμε 15 ευρώ το άτομο. Αν ανοίγαμε μπουκάλι στο μπαρ και ήμασταν πέντε άτομα, θα πληρώναμε 20-25 ευρώ. Δεν ανοίγουμε συχνά», είπε η Ιωάννα Συμεωνίδου. Σύμφωνα με την ίδια, στο πρώτο πόδι της Χαλκιδικής με τόσο ωραία μπιτς μπαρ, δεν αξίζει να πας παραλία «εκτός μαγαζιού». Η φίλη της διαφωνεί. Ολα χρειάζονται. Για όσους θέλουν να απολαύσουν τη θάλασσα και τον ήλιο στην Κασσάνδρα με διαφορετικό τρόπο ή δεν επιθυμούν ή δεν μπορούν να ξοδέψουν αυτά τα ποσά, οι επιλογές είναι συγκεκριμένες. Τα κομμάτια της ελεύθερης παραλίας με τις πετσέτες στην άμμο έμοιαζαν μάλλον μικρά μπροστά στους συντεταγμένους στρατούς των ομοιόμορφων ομπρελών και συμπιεσμένα ανάμεσα στα μουσικά στιλ που επιβάλλονταν από τα ηχεία των δίπλα μαγαζιών. Μια παρέα επέλεξε μια καντίνα που είχε στρώσει μπροστά τις παραδοσιακές πλαστικές ξαπλώστρες και τις καλαμένιες ομπρέλες και έπαιζε χαμηλά μουσική. Και εδώ βεβαίως, ένας καφές στο χέρι κοστίζει 7 ευρώ. «Ηρθαμε διακοπές από Αθήνα. Και εκεί αυτές είναι οι τιμές. Από τα νησιά είναι φθηνότερα πάντως. Στο νησί, ακόμη και οι άνθρωποι που σου άφηναν ένα δωμάτιο στα 40 ευρώ, φέτος θα σου πουν 80. Για κάθε Σαββατοκύριακο δεν είναι, αλλά κάποια Σάββατα το αντέχουμε να ερχόμαστε». ",True
newsbomb.gr,https://www.kathimerini.gr/society/562535701/rekor-thermokrasias-sto-gytheio-chthes-46-4-vathmoys-kelsioy-edeixe-o-ydrargyros/,,"Ρεκόρ θερμοκρασίας στο Γύθειο χθες – 46,4 βαθμούς Κελσίου έδειξε ο υδράργυρος",2023-07-24T08:30:31+03:00,Newsroom,"Η απολύτως μέγιστη θερμοκρασία που σημειώθηκε στο Γύθειο ήταν 46.4 βαθμοί Κελσίου και αποτελεί νέο ρεκόρ μέγιστης θερμοκρασίας στα χρονικά των καταγραφών που ξεκίνησαν από το 2006. Νέο ρεκόρ μέγιστης θερμοκρασίας σημειώθηκε χθες, Κυριακή στο δίκτυο αυτόματων μετεωρολογικών σταθμών του Εθνικού Αστεροσκοπείου Αθηνών / meteo.gr.  Η απολύτως μέγιστη θερμοκρασία που σημειώθηκε στο Γύθειο ήταν 46.4 βαθμοί Κελσίου και αποτελεί νέο ρεκόρ μέγιστης θερμοκρασίας στα χρονικά των καταγραφών που ξεκίνησαν από το 2006. Η τιμή αυτή επίσης αποτελεί την 4η υψηλότερη θερμοκρασία στην Ελλάδα στα χρονικά των καταγραφών.  Επίσης, ένα σημαντικό στοιχείο είναι πως το ρεκόρ μέγιστης θερμοκρασίας καταρρίπτεται για 2η φορά μέσα σε 3 χρόνια (το προηγούμενο ήταν στις 02/08/2021), με προοπτική να ξανά καταρριφθεί τις αμέσως επόμενες ημέρες. Στην κορύφωση της δεύτερης φάσης του καύσωνα την Κυριακή 23/07, οι μέγιστες τιμές θερμοκρασίας ξεπέρασαν σε πολλές περιοχές τους 40 °C. 1, 180 μετεωρολογικοί σταθμοί κατέγραψαν μέγιστες άνω των 40 ºC, ενώ σε 87 από αυτούς η μέγιστη θερμοκρασία ξεπέρασε τους 42 ºC.    ",True
newsbomb.gr,https://www.kathimerini.gr/society/562535689/uav-heron-sygchrona-opla-ston-polemo-me-tis-pyrkagies/,,UAV HERON: Σύγχρονα όπλα στον «πόλεμο» με τις πυρκαγιές,2023-07-24T08:24:00+03:00,Σταύρος Ιωαννίδης,"Οι Ενοπλες Δυνάμεις επιστράτευσαν τα ισραηλινά μη επανδρωμένα αεροσκάφη για τον συντονισμό των δυνάμεων που επιχειρούν στη Ρόδο αλλά και για την επιτήρηση ολόκληρης της Επικράτειας Ενα σύγχρονο «όπλο» με εντυπωσιακές δυνατότητες επιτήρησης έχει στη διάθεση του το Ενιαίο Συντονιστικό Κέντρο Επιχειρήσεων και Διαχείρισης Κρίσεων της Πολιτικής Προστασίας στη «μάχη» με τα πύρινα μέτωπα. Αξιοποιώντας τη συσσωρευμένη εμπειρία από τη χρήση των UAV HERON σε αποστολές αναγνώρισης και συλλογής πληροφοριών στο Αιγαίο και την Ανατολική Μεσόγειο, οι Ενοπλες Δυνάμεις επιστράτευσαν τα ισραηλινά μη επανδρωμένα αεροσκάφη για τον συντονισμό των δυνάμεων που επιχειρούν στη Ρόδο αλλά και για την επιτήρηση ολόκληρης της Επικράτειας. Νωρίς το πρωί του Σαββάτου ένα από τα UAV HERON της 390 Μοίρας Μη Επανδρωμένων Αεροσκαφών απογειώθηκε από την 135 Σμηναρχία Μάχης της Σκύρου στο πλαίσιο των έκτακτων μέτρων λόγω του υψηλού κινδύνου εκδήλωσης πυρκαγιάς. Μέχρι το απόγευμα πραγματοποιούσε πτήσεις επιτήρησης στην ηπειρωτική Ελλάδα, σε περιοχές που σύμφωνα με τον χάρτη της Πολιτικής Προστασίας βρίσκονταν σε επίπεδο συναγερμού 4.  Όταν η πυρκαγιά της Ρόδου ξέφυγε από κάθε έλεγχο και απείλησε χωριά και τουριστικές περιοχές, το HERON μετακινήθηκε στην επίμαχη ζώνη μεταφέροντας εικόνα υψηλής ανάλυσης στο Εθνικό Κέντρο Επιχειρήσεων και από εκεί σε όλες τις υπηρεσίες που συμμετέχουν στο συντονιστικό. Η αποστολή του συνεχίστηκε μέχρι τις βραδινές ώρες ενώ νωρίς το πρωί της Κυριακής επέστρεψε στη Ρόδο καταγράφοντας λεπτό προς λεπτό και με εντυπωσιακή ακρίβεια την εξέλιξη των πύρινων μετώπων. Το HERON παρείχε πολύτιμες πληροφορίες, απαραίτητες για τον συντονισμό τόσο των επίγειων όσο και των εναέριων μέσων. Έχοντας τη δυνατότητα να πετά στα 30.000 πόδια, αρκετά ψηλά ώστε να μην εμποδίζει τα πυροσβεστικά αεροσκάφη, επέτρεπε τον καλύτερο συντονισμό των μέσων ο οποίος γινόταν όχι μόνο βάσει πληροφοριών αλλά και από τη ζωντανή εικόνα που έφτανε στις οθόνες του συντονιστικού. Τα μη επανδρωμένα αεροσκάφη των Ενόπλων Δυνάμεων είχαν αναπτυχθεί και στις καταστροφικές πυρκαγιές του Αυγούστου του 2021 που έπληξαν τη βόρεια Εύβοια. Τα HERON είχαν μόλις συμπληρώσει δύο μήνες σε υπηρεσία με την Πολεμική Αεροπορία, ωστόσο οι υπηρεσίες τους ήταν πολύτιμες για τον συντονισμό των πυροσβεστικών δυνάμεων. Αυτές τις ημέρες και όσο ο βαθμός επικινδυνότητας για πυρκαγιές παραμένει υψηλός, στην επιτήρηση της ηπειρωτικής και νησιωτικής χώρας συμμετέχουν και τα μικρότερα drones που διαθέτουν οι στρατιωτικές Μονάδες. Παράλληλα, εκτός από μη επανδρωμένα, το σημαντικό έργο της επιτήρησης αναλαμβάνουν και πέντε ελικόπτερα UH-1H Huey με καθημερινές πτήσεις από τις 14:00 έως τις 17:00 στη Χίο, τη Λέσβο, τη Σάμο, την Κω, τη Λάρισα και τον Βόλο.  214 στρατιωτικά περίπολα χερσαίας επιτήρησης με 1.284 άτομα και 642 οχήματα παραμένουν στη διάθεση του συντονιστικού της Πολιτικής Προστασίας ενώ σε ετοιμότητα δύο ωρών βρίσκονται όλα τα τμήματα και τα μέσα των σχεδίων «Ξενοκράτης» (5.312 άτομα) και «Δευκαλίων» (341 άτομα). Συνεχείς είναι και οι περιπολίες σε ακτίνα 5 χιλιομέτρων γύρω από όλα τα στρατόπεδα της χώρας, με τις Ένοπλες Δυνάμεις να αναλαμβάνουν, μεταξύ άλλων, την επιτήρηση κεντρικών οδών στην Πάρνηθα, την Πεντέλη, τον Υμηττό, το Αιγάλεω, το Όρος Μερέντα και τη Νέα Μάκρη. Σε ετοιμότητα παραμένουν και τα Στρατιωτικά Νοσοκομεία και οι Μονάδες του Υγειονομικού ενώ στη διάθεση της Πολιτικής Προστασίας έχουν τεθεί και πλοία του Πολεμικού Ναυτικού, όπως η Πυραυλάκατος «ΝΤΕΓΙΑΝΝΗΣ» που κλήθηκε να συνδράμει την εκκένωση τουριστών στη Ρόδο. ",False
newsbomb.gr,https://www.kathimerini.gr/society/562533760/paradoxo-tis-fotias-kai-pagides/,,,,,"Αποκαλείται το «παράδοξο της φωτιάς»: Ο μηχανισμός καταστολής μπορεί να ενισχύεται με περισσότερα μέσα, να προλαβαίνει αρκετές πυρκαγιές στα πρώτα στάδια προτού αυτές εξαπλωθούν, αλλά όσο επιτρέπεται η συσσώρευση καύσιμης ύλης στα δάση, οι φλόγες που ξεφεύγουν θα αναχαιτίζονται και πιο δύσκολα και μεγάλες φωτιές μπορεί να καίνε ανεξέλεγκτα για ημέρες. «Ανεβάζουμε τις δυνάμεις, σβήνουμε ένα επίπεδο πυρκαγιών, αλλά χωρίς διαχείριση των δασών χτίζουμε βιομάζα για να είναι πιο εκρηκτική η κατάσταση την επόμενη στιγμή. Μπορεί μια φωτιά να ξεφύγει, να ξεκινήσει νύχτα, να εξελιχθεί σε μεγαπυρκαγιά και να συμπέσει με άλλες χρονικά. Και 150 πυροσβεστικά αεροπλάνα να έχουμε, μπορεί να μη φτάνουν. Αυτό λέμε στην επιστήμη μας “παράδοξο της φωτιάς”», εξηγεί στην «Κ» ο Γαβριήλ Ξανθόπουλος, ερευνητής στο Ινστιτούτο Μεσογειακών Δασικών Οικοσυστημάτων και ειδικός σε θέματα πυρκαγιών. Η συζήτηση δεν είναι καινούργια. Το ίδιο θέμα, σχετικά με την καταστολή και την πρόληψη, έχει προκύψει και έχει αναδειχτεί στο παρελθόν, πιο πρόσφατα μετά τις καταστροφικές πυρκαγιές του 2021 στην Εύβοια και στην Αττική. Στη φετινή αντιπυρική περίοδο η Ελλάδα διαθέτει τα περισσότερα εναέρια μέσα από κάθε άλλη χρονιά, 89 συνολικά (εκ των οποίων τα 49 μισθωμένα), ενώ πέρυσι διέθετε 83 και το 2021 είχε 76. Φέτος αυξήθηκε και ο στόλος των πυροσβεστικών οχημάτων. Από τα 1.969 υδροφόρα πέρυσι, φτάσαμε στα 2.079. Στους αριθμούς δεν υπολογίζεται η συνδρομή δυνάμεων από το εξωτερικό. Με τη βοήθεια του ανέμου, ειδικά κατά την πρώτη ημέρα εκδήλωσής τους, καθώς και του κύματος καύσωνα που έχει προηγηθεί, οι πρώτες μεγάλες φωτιές του καλοκαιριού ξέφυγαν σε παράλληλα μέτωπα καταστρέφοντας δάση και κατοικίες. Σύμφωνα με εκτίμηση του Ευρωπαϊκού Παρατηρητηρίου Δασικών Πυρκαγιών, οι φωτιές που ξεκίνησαν τη 17η Ιουλίου στα Δερβενοχώρια, στον Νέο Κουβαρά και στο Λουτράκι έκαψαν συνολικά πάνω από 160.000 στρέμματα. Στη Ρόδο, καθώς η πυρκαγιά που ξέσπασε στις 18 Ιουλίου δεν είχε περιοριστεί, ξέφυγε από κάθε έλεγχο στις 22 Ιουλίου, την πέμπτη ημέρα, προκαλώντας μεγάλη οικολογική καταστροφή στο νησί και οδηγώντας σε διαδοχικές εκκενώσεις χιλιάδων πολιτών από οικισμούς και ξενοδοχεία δια στεριάς και θαλάσσης. Οι εικόνες στη Ρόδο θύμισαν όσα είχαν συμβεί μόλις δύο χρόνια νωρίτερα στην Εύβοια, με τις φλόγες να διατρέχουν το νησί.    «Χωρίς διαχείριση των δασών χτίζουμε βιομάζα για να είναι πιο εκρηκτική η κατάσταση την επόμενη στιγμή. Μπορεί μια φωτιά να ξεφύγει, και 150 πυροσβεστικά αεροπλάνα να έχουμε, μπορεί να μη φτάνουν. Αυτό λέμε στην επιστήμη μας “παράδοξο της φωτιάς”» «Οι συνθήκες είναι δύσκολες, πρέπει να το αναγνωρίσουμε. Οπως και ότι έχουν ξεκινήσει πολλές φωτιές που τις πρόλαβαν», λέει ο κ. Ξανθόπουλος. «Δεν συνέβη όμως κάτι διαφορετικό από ό,τι έχει γίνει τα προηγούμενα χρόνια σε δύσκολες φωτιές», προσθέτει, επισημαίνοντας ότι προκύπτουν δυσκολίες στην ταυτόχρονη αντιμετώπιση πολλαπλών μεγάλων πυρκαγιών. Πρώην πυροσβέστης που κατείχε επιτελική θέση προτού αποστρατευτεί, λέει στην «Κ» ότι «εμπειρικά είναι δύσκολο να αντιμετωπιστούν δύο παράλληλες μεγάλες φωτιές στην Αττική». Η αντιμετώπιση περιπλέκεται όταν αυτές εκδηλώνονται σε περιαστικό δάσος, όπου υπάρχουν και οικισμοί. «Εκεί γίνεται ανταρτοπόλεμος. Θα σώσεις το σπίτι ή θα σταματήσεις τη φωτιά; Η φωτιά προχωράει, κάνει το έργο της», λέει ο πρώην αξιωματικός της Πυροσβεστικής. Ενδεικτικό παράδειγμα είναι η φωτιά στον Νέο Κουβαρά. Σύμφωνα με παράγοντες της τοπικής αυτοδιοίκησης που μίλησαν στην «Κ», η πυρκαγιά φέρεται να ξεκίνησε από διαχωριστική νησίδα στον δρόμο και ο άνεμος την έστρεψε πρώτα προς τον λόφο Χελώνι και από εκεί στο Πάνειο όρος. Μέσα σε δύο ώρες, όπως ανέφεραν από την Πυροσβεστική, η φωτιά είχε ήδη καλύψει 12 χιλιόμετρα. «Πώς φεύγει το στρώμα στη θάλασσα όταν έχει βοριά και είναι δύσκολο να το κυνηγήσεις; Ετσι γίνεται και με την πυρκαγιά όταν διαδίδεται με τις κηλιδώσεις», λέει πυροσβέστης. Ο δήμαρχος Λαυρεωτικής, Δημήτρης Λουκάς, ανέφερε στην «Κ» ότι τα εναέρια άργησαν να προσεγγίσουν και η φωτιά ανεμπόδιστη έφυγε όπου την οδηγούσε ο άνεμος. Παρόμοιες αναφορές έκαναν και άλλοι εκπρόσωποι της τοπικής αυτοδιοίκησης, σε άλλες περιοχές, κατά την πρώτη ημέρα των παράλληλων μετώπων. Από την Πυροσβεστική αναφέρουν πως η φωτιά στον Νέο Κουβαρά δηλώθηκε στις 12.27 και ότι δόθηκε σήμα σε δύο έμφορτα με νερό αεροσκάφη Air Tractor που πραγματοποιούσαν πτήση επιτήρησης για να κάνουν τις πρώτες ρίψεις. Στις 13.38 απογειώθηκε το πρώτο ζευγάρι Canadair CL-415 από την Ελευσίνα και ακολούθησαν διαδοχικές απογειώσεις και άλλων πτητικών μέσων. Αλλες δύο μεγάλες φωτιές ξέσπασαν σε Καπαρέλλι Βοιωτίας και Λουτράκι μεταξύ 14.12 και 14.38, ακολούθησαν στις 17.08 τα Δερβενοχώρια. Τις πρώτες ώρες το μεγαλύτερο βάρος των επίγειων δυνάμεων έπεσε στην ευρύτερη περιοχή της Σαρωνίδας, όπως φαίνεται και από την κλιμάκωση της κατανομής πυροσβεστών και οχημάτων. Στις 18 Ιουλίου περισσότερες δυνάμεις διοχετεύτηκαν στη φωτιά των Δερβενοχωρίων, η οποία πλέον κατευθυνόταν προς οικισμούς της Μάνδρας. Δύο εν ενεργεία υψηλόβαθμοι αξιωματικοί της Πυροσβεστικής αναφέρουν ότι τα εναέρια μέσα, πέραν των περιορισμών που μπορεί να έχουν λόγω ορατότητας από τους καπνούς, δεν μπορούν πάντα να είναι αποτελεσματικά. «Οταν η πυρκαγιά είχε ήδη γίνει μεγάλης έντασης, με φλόγες που έφταναν το ύψος οκταώροφης πολυκατοικίας, δεν μπορούσαν να κάνουν πολλά τα εναέρια για να την αντιμετωπίσουν», παρατηρεί ένας εξ αυτών. «Εχουν εγκαταλειφθεί δασικές δραστηριότητες, αυξάνεται η καύσιμη ύλη και αυτό σημαίνει πυρκαγιές μεγαλύτερης έκτασης και έντασης» «Η φωτιά στην Ανατολική Αττική αποδείχτηκε δύσκολη στον έλεγχο γιατί ήταν σε περιοχή με σπίτια», λέει ο κ. Ξανθόπουλος. «Στα Δερβενοχώρια ήταν πολύ πιο δύσκολη λόγω βλάστησης. Πρέπει να ενισχύσουμε τη Δασική Υπηρεσία για να έχει ρόλο στη διαχείριση του δάσους». Μέρος του πευκοδάσους των Δερβενοχωρίων είχε καεί και το 2016 και μετά αναγεννήθηκε φυσικά, χωρίς να υπάρξει σύμφωνα με δασολόγους απομάκρυνση της συσσωρευμένης καύσιμης ύλης. Πυροσβέστες λένε ότι το δάσος ήταν συμπαγές και αδιάβατο. «Εχουν εγκαταλειφθεί δασικές δραστηριότητες, αυξάνεται η καύσιμη ύλη και αυτό σημαίνει πυρκαγιές μεγαλύτερης έκτασης και έντασης», λέει εν ενεργεία αξιωματικός. Στο κομμάτι της πρόληψης έχουν προβλεφθεί έργα αντιπυρικής προστασίας μέσω του προγράμματος Antinero (το 2022 χρηματοδοτήθηκαν με 50 εκατ. ευρώ από το Ταμείο Ανάκαμψης και 22 εκατ. ευρώ από εθνικούς πόρους) και φορέα υλοποίησης των διαγωνιστικών διαδικασιών το ΤΑΙΠΕΔ. Ωστόσο ένα ζητούμενο είναι το πότε ξεκινούν και πότε ολοκληρώνονται αυτές οι εργασίες. Οπως φαίνεται από ανάρτηση στη Διαύγεια, στις 21 Ιουλίου εγκρίθηκε τεχνική έκθεση για εργασίες σε αντιπυρικές ζώνες κατά μήκος δασικών δρόμων στην περιοχή των Βιλίων του Δήμου Μάνδρας- Ειδυλλίας, ύψους 600.000 ευρώ. Η αντιπυρική περίοδος, όμως, άρχισε τον Μάιο. Ο κ. Ξανθόπουλος διευκρινίζει ότι δεν τίθεται θέμα επιλογής ανάμεσα σε πρόληψη ή καταστολή. «Δεν είναι ο ένας μηχανισμός έναντι του άλλου, κανείς δεν περισσεύει», λέει. «Ολοι πρέπει να συντονιστούν και να δουλέψουν από κοινού». ",True
newsbomb.gr,https://www.kathimerini.gr/society/562535656/kairos-mikri-ptosi-tis-thermokrasias-simera-epistrefoyn-ta-44aria-ayrio/,,Καιρός: Μικρή πτώση της θερμοκρασίας σήμερα – Επιστρέφουν τα 44αρια αύριο,2023-07-24T07:31:52+03:00,Newsroom,"Η θερμοκρασία θα φτάσει σήμερα στα ηπειρωτικά τους 38 με 40 και κατά τόπους στη Στερεά Ελλάδα και την Πελοπόννησο τους 41 με 42 βαθμούς Κελσίου Γενικά αίθριος αναμένεται σήμερα ο καιρός, με λίγες πρόσκαιρες νεφώσεις στα κεντρικά και βόρεια ορεινά τις μεσημβρινές και απογευματινές ώρες. Οι άνεμοι θα πνέουν από βόρειες διευθύνσεις 3 με 5 μποφόρ, στα ανατολικά έως 6 και στο νοτιοανατολικό Αιγαίο τοπικά 7 μποφόρ. Η θερμοκρασία θα σημειώσει μικρή πτώση κυρίως στα ανατολικά. Οι μέγιστες τιμές της θα φθάσουν στα ηπειρωτικά τους 38 με 40 και κατά τόπους στη Στερεά Ελλάδα και την Πελοπόννησο τους 41 με 42 βαθμούς Κελσίου. Στα νησιά του Ιονίου, τα Δωδεκάνησα και τη νότια Κρήτη θα φθάσουν τους 37 με 39 βαθμούς και στην υπόλοιπη νησιωτική χώρα τους 35 με 36 βαθμούς Κελσίου. ΜΑΚΕΔΟΝΙΑ, ΘΡΑΚΗ Καιρός: Γενικά αίθριος καιρός, με λίγες πρόσκαιρες νεφώσεις στα ορεινά τις μεσημβρινές και απογευματινές ώρες. Ανεμοι: Μεταβλητοί 3 με 4 μποφόρ και στα ανατολικά τις πρωινές ώρες βορειοανατολικοί έως 5 μποφόρ. Θερμοκρασία: Από 21 έως 36 με 37 και πιθανώς κατά τόπους στην κεντρική Μακεδονία έως 38 βαθμούς Κελσίου. ΝΗΣΙΑ ΙΟΝΙΟΥ, ΗΠΕΙΡΟΣ, ΔΥΤΙΚΗ ΣΤΕΡΕΑ, ΔΥΤΙΚΗ ΠΕΛΟΠΟΝΝΗΣΟΣ Καιρός: Γενικά αίθριος καιρός, με λίγες πρόσκαιρες νεφώσεις στα ορεινά της Ηπείρου και της δυτικής Στερεάς τις μεσημβρινές και απογευματινές ώρες. Ανεμοι: Βόρειοι βορειοδυτικοί 3 με 5 μποφόρ. Θερμοκρασία: Από 22 έως 39 και κατά τόπους στη δυτική Στερεά και τη δυτική Πελοπόννησο έως 41 με 42 βαθμούς Κελσίου. ΘΕΣΣΑΛΙΑ, ΑΝΑΤΟΛΙΚΗ ΣΤΕΡΕΑ, ΑΝΑΤΟΛΙΚΗ ΠΕΛΟΠΟΝΝΗΣΟΣ Καιρός: Γενικά αίθριος καιρός, με λίγες πρόσκαιρες νεφώσεις στα ορεινά της Θεσσαλίας και της κεντρικής Στερεάς τις μεσημβρινές και απογευματινές ώρες. Ανεμοι: Βόρειοι βορειοανατολικοί 3 με 5 μποφόρ. Θερμοκρασία: Από 23 έως 40 και κατά τόπους τους 41 βαθμούς Κελσίου. ΚΥΚΛΑΔΕΣ, ΚΡΗΤΗ Καιρός: Αίθριος. Ανεμοι: Βόρειοι 5 με 6 και στα ανατολικά τοπικά 7 μποφόρ. Θερμοκρασία: Από 26 έως 36 και στη νότια Κρήτη έως 38 με 39 βαθμούς Κελσίου. ΝΗΣΙΑ ΑΝΑΤΟΛΙΚΟΥ ΑΙΓΑΙΟΥ – ΔΩΔΕΚΑΝΗΣΑ Καιρός: Αίθριος. Ανεμοι: Από βόρειες διευθύνσεις 5 με 6 και στα νότια τοπικά 7 μποφόρ. Θερμοκρασία: Από 26 έως 36 και στα Δωδεκάνησα έως 38 με 39 βαθμούς Κελσίου. ΕΥΒΟΙΑ Καιρός: Αίθριος. Ανεμοι: Βόρειοι βορειοανατολικοί 3 με 5 και στα νότια έως 6 μποφόρ. Θερμοκρασία: Από 25 έως 39 με 40 βαθμούς Κελσίου. Στα ανατολικά η μέγιστη θα είναι 2 με 3 βαθμούς χαμηλότερη. ΑΤΤΙΚΗ Καιρός: Αίθριος. Ανεμοι: Βόρειοι βορειοανατολικοί 3 με 5 και στα ανατολικά έως 6 μποφόρ. Θερμοκρασία: Από 26 έως 39 και τοπικά 40 βαθμούς Κελσίου. Στα ανατολικά και βόρεια η μέγιστη θα είναι 2 με 3 βαθμούς χαμηλότερη. ΘΕΣΣΑΛΟΝΙΚΗ Καιρός: Γενικά αίθριος καιρός, με λίγες πρόσκαιρες νεφώσεις στα ορεινά τις μεσημβρινές και απογευματινές ώρες. Ανεμοι: Μεταβλητοί 3 με 4 μποφόρ. Θερμοκρασία: Από 23 έως 36 και τοπικά 37 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΤΡΙΤΗ 25-07-2023 Γενικά αίθριος καιρός με λίγες πρόσκαιρες νεφώσεις τις απογευματινές ώρες στα ηπειρωτικά ορεινά. Οι άνεμοι θα πνέουν στα δυτικά νότιοι νοτιοδυτικοί 3 έως 5 μποφόρ, στα ανατολικά από βόρειες διευθύνσεις 3 με 5 και στο νότιο Αιγαίο 6 τοπικά 7 μποφόρ με βαθμιαία εξασθένηση. Η θερμοκρασία θα σημειώσει άνοδο και οι μέγιστες τιμές θα φτάσουν στα ηπειρωτικά τους 42 με 44, στα νησιά του Ιονίου τους 39 με 41, στα Δωδεκάνησα και τη νότια Κρήτη τους 38 με 40 και στην υπόλοιπη νησιωτική χώρα τους 36 με 38 βαθμούς Κελσίου. ΠΡΟΓΝΩΣΗ ΓΙΑ ΤΗΝ ΤΕΤΑΡΤΗ 26-07-2023 Γενικά αίθριος καιρός. Πρόσκαιρες νεφώσεις θα αναπτυχθούν τις μεσημβρινές και απογευματινές ώρες κυρίως στο Ιόνιο και τα βόρεια ηπειρωτικά, όπου στα ορεινά είναι πιθανόν να σημειωθούν τοπικοί όμβροι ή μεμονωμένες καταιγίδες. Οι άνεμοι θα πνέουν δυτικοί βορειοδυτικοί 3 με 5 μποφόρ, στο Ιόνιο βαθμιαία τοπικά 6, ενώ στο βόρειο Αιγαίο από νότιες διευθύνσεις 3 με 4 μποφόρ. Η θερμοκρασία θα παραμείνει σε πολύ υψηλά επίπεδα κυρίως στα ανατολικά ηπειρωτικά. ΠΡΟΓΝΩΣΗ ΓΙΑ ΤΗΝ ΠΕΜΠΤΗ 27-07-2023 Στην ανατολική Μακεδονία και τη Θράκη λίγες νεφώσεις παροδικά αυξημένες με τοπικούς όμβρους ή μεμονωμένες καταιγίδες. Στην υπόλοιπη χώρα γενικά αίθριος καιρός με πρόσκαιρες νεφώσεις τις μεσημβρινές και απογευματινές ώρες κυρίως στο Ιόνιο και τα ηπειρωτικά, όπου στα ορεινά είναι πιθανόν να σημειωθούν τοπικοί όμβροι. Οι άνεμοι θα πνέουν βόρειοι βορειοδυτικοί 4 με 5 μποφόρ, στα πελάγη 5 με 6 και στο Ιόνιο πρόσκαιρα έως 7 μποφορ. Η θερμοκρασία θα σημειώσει αισθητή πτώση σχεδόν σε όλη τη χώρα (κατά 6 με 8 βαθμούς). ΠΡΟΓΝΩΣΗ ΓΙΑ ΤΗΝ ΠΑΡΑΣΚΕΥΗ 28-07-2023 Γενικά αίθριος καιρός. Οι άνεμοι θα πνέουν από βόρειες διευθύνσεις 3 με 5 και στα ανατολικά πελάγη 5 με 7 μποφόρ. Η θερμοκρασία δεν θα σημειώσει αξιόλογη μεταβολή. ",False
newsbomb.gr,https://www.kathimerini.gr/society/562535638/olonyktia-polymetopi-machi-me-tis-floges/,,Ολονύκτια πολυμέτωπη μάχη με τις φλόγες,2023-07-24T06:57:52+03:00,Newsroom,"Μάχη έδωσαν για ακόμη μια νύχτα δυνάμεις της Πυροσβεστικής σε Αίγιο, Κέρκυρα, Κάρυστο, Ρόδο και Υλίκη Μάχη με τις φλόγες έδωσαν για ακόμη μια νύχτα επίγειες δυνάμεις της Πυροσβεστικής στο Αίγιο, στην Κέρκυρα, στην Κάρυστο, στη Ρόδο και στην Υλίκη, με νέο  μήνυμα του 112 για εκκένωση οικισμών τη νύχτα, τη φορά αυτή στην Εύβοια Την Κυριακή, όπως ανακοινώθηκε από την Πυροσβεστική, εκδηλώθηκαν 64 νέες δασικές πυρκαγιές, με τις πυροσβεστικές δυνάμεις σε όλη την επικράτεια να διαχειρίζονται συνολικά 82. Στη Ρόδο, δήλωσε στο ΑΠΕ-ΜΠΕ ο εκπρόσωπος Τύπου του Πυροσβεστικού Σώματος αντιπύραρχος Γιάννης Αρτοποιός, «το μέτωπο έχει κινηθεί ανατολικά, προς Μαλώνα και Μάσαρη, χωρίς ωστόσο να απειλούνται προς το παρόν οι οικισμοί». Εκατοντάδες πυροσβέστες και εθελοντές βρίσκονται στα μέτωπα της φωτιάς παραμένοντας εκεί όλη τη νύχτα. Λόγω της πυρκαγιάς, η δημοτική ενότητα Νότιας Ρόδου με απόφαση του γενικού γραμματέα Πολιτικής Προστασίας κηρύχθηκε σε κατάσταση έκτακτης ανάγκης. Στην Κέρκυρα, δυνάμεις της Πυροσβεστικής καταβάλλουν προσπάθειες να ανακόψουν το μέτωπο της φωτιάς που ξέσπασε χθες το απόγευμα, με διαφορετικές εστίες, στην περιοχή Περίθειας στη βόρεια Κέρκυρα. Η φωτιά καίει δασική και χορτολιβαδική έκταση κινούμενη προς νοτιοανατολική κατεύθυνση. Σε δηλώσεις του στο ΑΠΕ – ΜΠΕ, ο δήμαρχος Βόρειας Κέρκυρας, Γιώργος Μαχειμάρης, κάνει λόγο για εμπρησμό, καθώς η πυρκαγιά εκδηλώθηκε ταυτόχρονα σε τρία διαφορετικά σημεία στις πλαγιές του όρους Παντοκράτορας. Ο ίδιος μετέβη σε όλες τις επίμαχες περιοχές και διατύπωσε την εν λόγω εκτίμηση. Με το πρώτο φως της ημέρας στο μέτωπο της φωτιάς επιχειρούν δύο ελικόπτερα και δύο πυροσβεστικά αεροπλάνα τύπου PZL. Η φωτιά εκτιμάται πως έκαψε, μέχρι στιγμής, 20.000 στρέμματα, ενώ σήμερα η εικόνα στην περιοχή είναι καλύτερη. Για λόγους ασφαλείας απομακρύνθηκαν κάτοικοι και τουρίστες από τις περιοχές που βρέθηκαν κοντά στο μέτωπο της φωτιάς και μεταφέρθηκαν στο γήπεδο Αγίου Μάρκου και στο Δημοτικό Θέατρο της Κέρκυρας. Σύμφωνα με πληροφορίες, εάν σήμερα η πυρκαγιά τεθεί υπό έλεγχο, κάτοικοι και τουρίστες θα επιστρέψουν στα σπίτια και τα ξενοδοχεία. Μέχρι στιγμής έχουν εκκενωθεί οι οικισμοί Σάντα, Μέγκουλα, Πόρτα, Παλιά Περίθεια, Σινιές, Βιγγλατούρι, Νησάκι, Ρου, Κατάβολο, Κέντρωμα, Τρίτσι, Κοκκοκύλας, Σαρακηνιάτικα, Πλαγιά, Καλάμι, Βλαχάτικα και Καβαλλέραινα, έπειτα από μηνύματα μέσω 112 τα οποία στάλθηκαν στους κατοίκους τους. Σύμφωνα με ανακοίνωση του Λιμενικού Σώματος, διεξήχθη επιχείρηση απεγκλωβισμού ανθρώπων από την παραλία Νησάκι της Κέρκυρας, όπου συμμετείχαν έξι πλωτά σκάφη του Λιμενικού, επτά ιδιωτικά σκάφη μικρής χωρητικότητας, δύο ιδιωτικά σκάφη μεγάλης χωρητικότητας και ένα ρυμουλκό. Συνολικά, πάντα σύμφωνα με το Λιμενικό Σώμα, απεγκλωβίστηκαν με ασφάλεια συνολικά 59 άνθρωποι από ένα πλωτό σκάφος και δύο λάντζες που κατευθύνονται προς το λιμάνι της Κέρκυρας. Με μέριμνα της γενικής γραμματείας Πολιτικής Προστασίας οι απεγκλωβισμένοι θα φιλοξενηθούν σε αίθουσα του Οργανισμού Λιμένα Κέρκυρας. Παράλληλα, ισχυρές δυνάμεις της πυροσβεστικής, περίπου 100 πυροσβέστες με 35 οχήματα, δίνουν μάχη με τις φλόγες, προκειμένου να περιορίσουν την φωτιά που εκδηλώθηκε χθες τις μεσημβρινές ώρες, στην περιοχή Δερβενάκια της Αιγιαλείας. Επιπλέον, δύο πυροσβεστικά αεροσκάφη και δύο ελικόπτερα πραγματοποιούν από νωρίς το πρωί συνεχείς ρίψεις νερού πάνω από το μέτωπο της φωτιάς. Μάλιστα, καθ’ όλη τη διάρκεια της νύχτας οι επίγειες δυνάμεις πυρόσβεσης είχαν παραταχθεί και επιχειρούσαν κοντά σε κοινότητες, ώστε να μην πλησιάσουν οι φλόγες σε σπίτια. Το έργο των πυροσβεστικών δυνάμεων συνδράμουν υδροφόρες και μηχανήματα της αυτοδιοίκησης. Η φωτιά, όπως τόνισε στο ΑΠΕ-ΜΠΕ ο κ. Αρτοποιός, έφθασε σε λόφο απέναντι από τον οικισμό Τράπεζα, με κατεύθυνση προς αυτόν. Για τον λόγο αυτόν, δόθηκε εντολή να εκκενωθεί το χωριό Τράπεζα Αχαΐας με μήνυμα μέσω 112 που εστάλη στους κατοίκους ζητώντας τους να κατευθυνθούν προς την Ακράτα. Εκκενώθηκε επίσης ο οικισμός Κάστρο Αιγιαλείας. Επιπλέον, σε ετοιμότητα βρίσκονται και δύο πλωτά σκάφη του Λιμενικού Σώματος καθώς και ιδιωτικά σκάφη στην περιοχή Δερβένι του δήμου Αιγιαλείας ώστε να συνδράμουν εφόσον απαιτηθεί. Διάσπαρτα είναι τα μέτωπα στις τρεις διαφορετικές εστίες πυρκαγιών που ξέσπασαν χθες το μεσημέρι σε δασική έκταση στον Πλατανιστό Καρύστου Ευβοίας. Επίγειες δυνάμεις συνεχίζουν να επιχειρούν στην περιοχή, μαζί με μηχανήματα της αυτοδιοίκησης. ενώ χθες, μέχρι το τελευταίο φως της μέρας συνέδραμαν και εναέρια μέσα. Λόγω της φωτιάς εκκενώθηκαν οι οικισμοί Λιβάδι, Καστρί, Ποτάμι, Περναράκι και Πλατανιστός έπειτα από μηνύματα που εστάλησαν μέσω 112 στους κατοίκους τους. Στη διάρκεια της νύχτας προς Δευτέρα συγκεκριμένα εστάλη μήνυμα για τις περιοχές Λιβάδι και Καστρί λόγω δασικής πυρκαγιάς σε εξέλιξη. Οι κάτοικοι ειδοποιήθηκαν με μήνυμα του 112 να εγκαταλείψουν εσπευσμένα τους παραπάνω οικισμούς και να κατευθυνθούν προς Κάρυστο. Το μήνυμα αναφέρει: «Αν βρίσκεστε στις περιοχές Λιβάδι και Καστρί, εκκενώστε τώρα προς Κάρυστο. Δασική πυρκαγιά στην περιοχή σας. Ακολουθήστε τις οδηγίες των αρχών». ⚠️ Ενεργοποίηση 1️⃣1️⃣2️⃣ 🆘 Αν βρίσκεστε στις περιοχές #Λιβάδι & #Καστρί, εκκενώστε τώρα προς #Κάρυστο 🔥 Δασική πυρκαγιά στην περιοχή σας ‼️ Ακολουθήστε τις οδηγίες των Αρχών ℹ️ https://t.co/kexUnlnGMV@pyrosvestiki@hellenicpolice — 112 Greece (@112Greece) July 24, 2023  Οσο για τη φωτιά που εκδηλώθηκε το μεσημέρι της Κυριακής στην Υλίκη Βοιωτίας, σύμφωνα με την τελευταία ενημέρωση, εξακολουθεί να καίει χαμηλή βλάστηση σε αδιάβατο έδαφος, κινούμενη προς νοτο. Ακραίος κίνδυνος πυρκαγιάς – Κατάσταση Συναγερμού (κατηγορία κινδύνου 5) προβλέπεται τη Δευτέρα σε πέντε περιφέρειες της χώρας, ενώ πολύ υψηλός κίνδυνος πυρκαγιάς (κατηγορία κινδύνου 4) σε 8 περιφέρειες, σύμφωνα με το Χάρτη Πρόβλεψης Κινδύνου Πυρκαγιάς που εκδίδει η γενική γραμματεία Πολιτικής Προστασίας του υπουργείου Κλιματικής Κρίσης και Πολιτικής Προστασίας (civilprotection.gov.gr): Συγκεκριμένα, ακραίος κίνδυνος πυρκαγιάς – κατάσταση συναγερμού (κατηγορία κινδύνου 5) προβλέπεται σήμερα: * στην περιφέρεια Αττικής, * στην περιφέρεια Στερεάς Ελλάδας (ΠΕ Βοιωτίας, ΠΕ Εύβοιας), * στην περιφέρεια Πελοποννήσου (ΠΕ Αργολίδας, ΠΕ Κορινθίας, ΠΕ Μεσσηνίας), * στην περιφέρεια Δυτικής Ελλάδος (ΠΕ Ηλείας), και * στην περιφέρεια Νοτίου Αιγαίου (ΠΕ Ρόδου). Επιπλέον, πολύ υψηλός κίνδυνος πυρκαγιάς (κατηγορία κινδύνου 4) υπάρχει στις εξής περιοχές: * στην περιφέρεια Βορείου Αιγαίου (ΠΕ Χίου, ΠΕ Σάμου, ΠΕ Ικαρίας), * στην περιφέρεια Νοτίου Αιγαίου (ΠΕ Καρπάθου, ΠΕ Καλύμνου, ΠΕ Κω), * στην περιφέρεια Θεσσαλίας (ΠΕ Λάρισας, ΠΕ Μαγνησίας), * στην περιφέρεια Κρήτης, * στην περιφέρεια Πελοποννήσου (ΠΕ Αρκαδίας, ΠΕ Λακωνίας), * στην περιφέρεια Ιονίων Νήσων (ΠΕ Κεφαλλονιάς, ΠΕ Ζακύνθου), * στην περιφέρεια Δυτικής Ελλάδος (ΠΕ Αιτωλοακαρνανίας, ΠΕ Αχαΐας), και * στην περιφέρεια Στερεάς Ελλάδας (ΠΕ Φθιώτιδας, ΠΕ Φωκίδας). Πηγή: ΑΠΕ-ΜΠΕ ",True
newsbomb.gr,https://www.kathimerini.gr/society/562535587/fotia-sti-rodo-tha-voithisoyme-kai-ton-teleytaio-toyrista/,,Φωτιά στη Ρόδο: «Θα βοηθήσουμε και τον τελευταίο τουρίστα»,2023-07-23T23:57:47+03:00,Λουκάς Βελιδάκης,"Κάτοικοι του νησιού μιλούν στην «Κ» για το συγκινητικό κύμα αλληλεγγύης, από τα στρώματα στο γήπεδο μέχρι τα γεύματα στα σχολεία «Δεν μπορούσα να κάτσω σπίτι, κανένας δεν μπορούσε. Μόλις μάθαμε ότι άνοιξε το σχολείο της γειτονιάς μας, όλοι τρέξαμε», λέει ο Γιώργος Τριανταφύλλου, ένας από τους εθελοντές στο 15ο Δημοτικό Σχολείο της πόλης της Ρόδου, που άνοιξε τις πρώτες πρωινές ώρες της Κυριακής για να φιλοξενήσει τους πυρόπληκτους τουρίστες. Αυτό είναι το γενικό πνεύμα που κυριαρχεί στους πολίτες της Ρόδου: Από τη στιγμή που άρχισε η μαζική εκκένωση των τουριστών και των μόνιμων κατοίκων στις πυρόπληκτες περιοχές στο νότιο τμήμα του νησιού, υψώθηκε ένα τεράστιο κύμα προσφοράς και αλληλεγγύης που δεν έχει προηγούμενο και θα γραφτεί στις πιο φωτεινές σελίδες της Ιστορίας του νησιού, μολονότι σημειώθηκε στη διάρκεια των πλέον σκοτεινών στιγμών του. Ο κ. Τριανταφύλλου, μιλώντας στην «Κ», σημειώνει ότι τις προηγούμενες ημέρες βρέθηκε εθελοντικά στα μέτωπα της πυρκαγιάς, ωστόσο την Κυριακή έσπευσε να συνδράμει με κάθε τρόπο στο σχολείο της περιοχής του, που φιλοξενεί 70 τουρίστες. Την ώρα που μιλάμε έχει πέσει το ρεύμα, λόγω της υπερβολικής ζήτησης, παρά ταύτα δεν σταματάει η προσφορά. «Είμαστε όλοι με φακούς και συνεχίζουμε», σημειώνει και υπογραμμίζει την ψυχραιμία των τουριστών, όταν ο ίδιος τους ζητούσε συγγνώμη για την ταλαιπωρία: «Δεν είναι δικό σας το λάθος, συμβαίνουν αυτά. Εσείς κάνετε το καλύτερο και σας ευχαριστούμε. Η φιλοξενία σας είναι άψογη».    Η δικηγόρος Έλενα Γιαννίκη ανάρτησε το απόγευμα του Σαββάτου ένα βίντεο από το κλειστό γυμναστήριο του Βενετοκλείου, καλώντας τους πάντες για εθελοντική προσφορά. Η ανταπόκριση ξεπέρασε κάθε προσδοκία. Όπως λέει στην «Κ», στις 7 παρά τέταρτο ανακοινώθηκε η δράση: «Σπεύσαμε αυτοβούλως και αυθορμήτως περί τα 20 άτομα. Αυτό-οργανωθήκαμε, φτιάχνοντας αρχικά 3 ζώνες. Αξιοποιήσαμε την εμπειρία μας από το προσφυγικό, στήσαμε το έξω κομμάτι, την υποδοχή, την καταγραφή και τη διαχείριση της αίθουσας». Σε πρώτη φάση κανείς δεν γνώριζε τίποτα, ο συντονισμός δεν ήταν εύκολος – ζήτησαν στρώματα κι άλλα χρειώδη μέσω των social media. Μετά από λίγο άρχισαν να καταφθάνουν Ροδίτες κουβαλώντας οτιδήποτε μπορούσαν: νερά, ξηρά τροφή, σεντόνια, στρώματα. Η κ. Γιαννίκη ανέλαβε τον συντονισμό μέσα στο γυμναστήριο, σημειώνοντας ότι έδωσε προτεραιότητα σε οικογένειες με ανήλικα παιδιά όσον αφορά στο χώρο μέσα στο γήπεδο, ενώ οι υπόλοιποι κάθισαν στις κερκίδες. Το σώμα των προσκόπων είχε σπεύσει επίσης, μεριμνώντας για τη σίτιση. Πολλοί τουρίστες δεν είχαν τίποτα πέραν από το κινητό τους τηλέφωνο και όπως τονίζει η Έλενα Γιαννίκη, η στάση τους ήταν «αξιοπρεπέστατη», επιδεικνύοντας μία «ευρωπαϊκή ιδιοσυγκρασία». «Μας χειροκροτούσαν, μας έλεγαν ευχαριστώ, είπαμε το happy birthday σε κάποιο παιδί που είχε γενέθλια, ένας τουρίστας μου ζήτησε να τραγουδήσει το summer time. Δεν θα ξεχάσουμε ποτέ αυτές τις στιγμές». Στο κλειστό γυμναστήριο του Βενετοκλείου έφτασε το πρώτο κύμα των πυρόπληκτων τουριστών – στη συνέχεια άνοιξαν και οι αίθουσες του σχολείου και περί τα 600 άτομα πέρασαν τη νύχτα τους εκεί. «Θα κρατήσω την ωδή στην αλληλεγγύη», λέει η κ. Γιαννίκη, αποφεύγοντας την κριτική, τουλάχιστον προσώρας. «Όλες οι κοινωνικές τάξεις, από όλα τα οικονομικά και κοινωνικά στρώματα πέρασαν για να μας βοηθήσουν», λέει συγκινημένη και προσθέτει: «Στο πρόσωπο μου είναι όλοι, δεν είμαι η Έλενα, ας είμαι η φωνή όλων, από την πρώτη στιγμή ήμασταν παρόντες στις πιο σκοτεινές ώρες της σύγχρονης ιστορίας στο νησί μας». «Πρόκειται για μια ανατροπή που ζει ένας άνθρωπος στη ζωή τους μέσα σε μία ώρα», υπογραμμίζει στην «Κ» ο Γενικός Διευθυντής του Ροδίων Παιδεία, Κυριάκος Κυριακούλης, από τον οποίο ζητήθηκε -το απόγευμα του Σαββάτου- να παραχωρήσει τις εγκαταστάσεις του σχολείου. «Δεχθήκαμε και αμέσως και ενεργοποιήσαμε όλο το μηχανισμό του σχολείου. Στρώσαμε μοκέτα στο κλειστό, αποσύραμε τα θρανία, ανοίξαμε οι αίθουσες χορού διαμορφώθηκαν κατάλληλα, κάναμε το δικό μας συντονιστικό», λέει και σημειώνει την έκπληξη που βίωσαν οι άνθρωποι του σχολείου από την προθυμία των Ροδιτών που συνέρρεαν κατά δεκάδες να βοηθήσουν. Το Ροδίων Παιδεία έσπευσε να φτιάξει μια εφαρμογή για την καταγραφή των τουριστών στις εγκαταστάσεις του. Μέχρι το απόγευμα της Κυριακής είχαν περάσει από εκεί τουλάχιστον 600 άτομα (Ιταλοί, Γάλλοι, ακόμα και από τη Νέα Ζηλανδία». Όσο μιλάμε με τον κ. Κυριακούλη ακούγεται μουσική. «Στο σχολείο τους μαθαίνουμε συρτάκι», αναφέρει και προσθέτει ότι καθ’ όλη τη διάρκεια της ημέρας έκαναν ό,τι περνούσε από το χέρι τους για να προσφέρουν την ιδανική φιλοξενία και για τους γονείς και κυρίως για τα παιδιά. «Το κίνημα που διαμορφώθηκε είναι ασύλληπτο, δεν μπορεί να σβήσει ποτέ», τονίζει και αναφέρει παραδείγματα με ταξιτζήδες που μετέφεραν τους πυρόπληκτους δωρεάν, με γιατρούς που όλη μέρα πήγαιναν στα πρόχειρα καταλύματα για να προσφέρουν τις υπηρεσίες τους, για εστιατόρια που έφερναν μερίδες  με φαγητό δωρεάν, για απλούς πολίτες που αγόραζαν φάρμακα κι ό,τι άλλο χρειαζόταν και τα έφερναν. «Τηλεφώνησα να παραγγείλω από χοντρέμπορο 1.000 κοτομπουκιές. Όταν του είπα ότι είναι για τους τουρίστες, τις έστειλε δωρεάν…», συμπληρώνει συγκινημένος και καταλήγει: «Δεν έχουμε ιδέα πότε θα φύγουν, θα μείνουμε εδώ μέχρι τον τελευταίο».   «Τέτοια ενότητα δεν έχω ξαναδεί», λέει η Βάσω Καλλιανιώτη, η οποία ήταν από τις πρώτες που άνοιξε το Λύκειο της «Καπνοβιομηχανίας» και καθ’ όλη τη διάρκεια της νύχτας έκανε αναρτήσεις προκειμένου να παρέχει ενημέρωση και να κάνει εκκλήσεις για όσα χρειάζονταν. «Κοινοποιούσαμε τι πράγματα θέλουμε και απλοί άνθρωποι, πολίτες της Ρόδου μας τα έφερναν αμέσως». «Το βράδυ δεν ήξερα πού να πρωτοπάω, αρχικά πήγα στο Βενετόκλειο και με έστειλαν στην Καπνοβιομηχανία. Ο διευθυντής του Λυκείου άνοιξε το σχολείο στις 3 το πρωί, δεν είχε καμία ενημέρωση, δεν υπήρχε ενημέρωση. Έρχονταν εθελοντές ασταμάτητα, έφερναν νερά, χαρτιά υγείας, χυμούς, ξηρή τροφή, έφερναν φαγητά από ξενοδοχεία, έφεραν sleeping bag και πιο αργά στρώματα». Σε πρώτη φάση δεν ήξεραν τι να κάνουν, αλλά μετά από λίγες ώρες συντονίστηκαν. Τη νύχτα του Σαββάτου φιλοξένησαν 300 άτομα – Βρετανοί, Τσέχοι, Γερμανοί, κυρίως οικογένειες, υπήρχαν και πολλά μωρά. «Μου έδιναν λεφτά και τους τα έδινα πίσω, έβαζα τα κλάματα, μου έλεγαν ότι “είστε πολύ καλοί”, “το ξέρω!” τους έλεγα», λέει συγκινημένη, συμπληρώνοντας ότι έρχονταν συνεχώς Ροδίτες που πρόσφεραν το σπίτι τους για φιλοξενία ή έστω ένα μπάνιο σε όποιον πυρόπληκτο το επιθυμούσε. Στο ίδιο μήκος κύματος και η  γλωσσολόγος Αμαλία Μουστάκη, η οποία βρίσκεται στη Ρόδο (τόπο καταγωγής της) για διακοπές – «είναι αξιοθαύμαστος ο κόσμος, δεν το φανταζόμουν», λέει στην «Κ». Η ίδια από το πρωί της Κυριακής προσφέρει αδιάκοπα τις εθελοντικές της υπηρεσίες, μεταφέροντας πυρόπληκτους από το 4ο ενιαίο Λύκειο προς το σπίτι της, όπου έκαναν ντουζ πάνω από 40 τουρίστες, κυρίως μαμάδες με παιδιά. «Έχουν έρθει πολλοί από το Κιοτάρι, φοράνε άλλα παπούτσια, δεν είχαν ταυτότητες ή διαβατήρια, όλα ρυθμίζονται εθελοντικά. Πολλά μαγαζιά έφεραν παιχνίδια, βεντάλιες, στρώματα θαλάσσης». Το συγκεκριμένο σχολείο άνοιξε στις 3 το πρωί και από τις εγκαταστάσεις του πέρασαν πάνω από 500 άτομα. Οι περισσότεροι τουρίστες είναι δυσαρεστημένοι από τα πρακτορεία τους, καθώς δεν βρίσκουν άκρη. «Δεν θα σταματήσω να έρχομαι μέχρι να φύγει κι ο τελευταίος», λέει η Αμαλία Μουστάκη και περιγράφει δυνατές συγκινήσεις που βίωσε μιλώντας με τους τουρίστες. «Μας αγκαλιάζουν, θέλουν να δώσουν χρήματα, εννοείται δεν παίρνουμε, νιώθουν ευγνωμοσύνη, αντιλαμβάνονται ότι έχουν δεχθεί βοήθεια», λέει και προσθέτει ότι κάποια σχολεία θα διοργανώσουν πάρτι για να νιώσουν καλύτερα οι φιλοξενούμενοι. Στο Καζούλειο Λύκειο της Ρόδου βοηθά εθελοντικά από το πρωί της Κυριακής ο δικηγόρος, Χρίστος Μαλιαράκης. Το σχολείο το άνοιξαν στις 2:30 το πρωί τρεις άνθρωποι, κυρίως νεαρής ηλικίας και κατά τη διάρκεια της ημέρας ζουν στιγμές συγκίνησης αλλά και χάους από τον ελλιπή συντονισμό. Ο ίδιος είχε τον παρακάτω διάλογο με δύο 16χρονα παιδιά: «Ποιος σας είπε να έρθετε; Κανένας. Γιατί ήρθατε; Κάποιος έπρεπε να κάνει κάτι…». «Από παντού αυτό ακούω, όλοι αυτό-οργανώθηκαν και πήγαν από μόνοι τους. Η επικοινωνία γίνεται μέσω Facebook και με μηνύματα». Το βράδυ της Κυριακής βρίσκονταν εκεί περί τα 70 άτομα, που θα κοιμόντουσαν ακόμα και σε στρώματα θαλάσσης, που έφεραν Ροδίτες. «Πρόκειται για πολύ ωραία εμπειρία με αυτή την εθελοντική προσφορά των ανθρώπων: έφερναν νερά, φαγητά, μωρομάντιλα, χαρτιά υγείας. Πολλοί πήραν ανθρώπους στα σπίτια τους, σε δωμάτια Airbnb, πέρασε από εδώ πολύς κόσμος που ήθελε να βοηθήσει», λέει ο κ. Μαλλιαράκης, σημειώνοντας ότι οι πυρόπληκτοι τουρίστες που φιλοξενήθηκαν εκεί ήταν «ευγενέστατοι και ήρεμοι». «Ζούμε ιστορικές στιγμές, δεν θα το ξεχάσουμε αυτό… γίνεται κάτι που δεν έχει ξαναγίνει. Με κάλεσε μία κοπέλα από το Λονδίνο, που είπε ότι μια ομάδα φοιτητών έχει μαζέψει κάποια χρήματα και ήθελαν να τα στείλουν σε μένα. Τελικά αγόρασαν πράγματα από φαρμακεία που τα έστειλαν σε σχολεία». Ο δικηγόρος Σπύρος Σαλαμαστράκης είναι εθελοντής Ερυθρού Σταυρού, που από την πρώτη στιγμή δίνει το «παρών» του στη φωτιά. Μία ομάδα 11 ατόμων έφτασε στην περιοχή Κιοτάρι στις 18.20 του Σαββάτου και αυτό που συνάντησαν ήταν –όπως λέει ο κ. Σαλαμαστράκης- «κρανίου τόπος». Οι τουρίστες από τα ξενοδοχεία στο Κιοτάρι είχαν μεταφερθεί σε ένα άλλο ξενοδοχείο, στο Γεννάδι, όπου συνολικά συγκεντρώθηκαν περί τους 5.000 τουρίστες. Εκεί η ομάδα του κ. Σαλαμαστράκη άρχισε να συντονίζει – το γεγονός ότι ήταν ένστολοι έκανε τους τουρίστες να νιώσουν καλύτερα. «Οι περισσότεροι είχαν τα πράγματα τους και τριγύρω υπήρχαν καπνοί», σημειώνει και προσθέτει ότι χωρίστηκαν σε δύο ομάδες, αρχίζοντας να οδηγούν ορισμένους προς τη θάλασσα. Στο σημείο εκείνο δεν υπήρχε ακόμα ενημέρωση για το τι πρέπει να γίνει. Πολλοί τουρίστες είχαν οδηγηθεί στους χώρους του σχολείου στο Γεννάδι, ενώ επισημαίνεται η θαρραλέα στάση των ντόπιων από τα γύρω χωριά που μετάφεραν ανθρώπους από το πυρόπληκτο Κιοτάρι. Το βράδυ ελήφθη μήνυμα από το «112» που καλούσε τους πάντες να εκκενώσουν το Κιοτάρι και το Γεννάδι προς το Πλυμμήρι, στο νότο. Οι τουρίστες μεταφέρονται στην παραλία Γενναδίου, όπου σκάφη αρχίζουν σταδιακά να τους απομακρύνουν. Οι στιγμές εκεί είναι συγκλονιστικές. Κάποιοι μπαίνουν σε σκάφη του Λιμενικού και του Στρατού με τη βοήθεια των Σαμαρειτών (μέχρι 20 άτομα) και τους μετέφεραν σε μεγαλύτερα σκάφη. «Η φωτιά ήταν κοντά μας, οι εθελοντές βοηθούσαν τον κόσμο να ανέβει στα πλωτά του Λιμενικού – είναι δύσκολο να ανέβεις». «Έως τις 12 τα μεσάνυχτα στην παραλία στο Γεννάδι υπήρχαν περί τους 1.000 τουρίστες. Ήταν ταλαιπωρημένοι, κουρασμένοι, νηστικοί, προσπαθούσαμε να τους πάμε με το φιλότιμο. Στις 2:00 εμφανίζονται 12 πούλμαν και μεταφέρουν τους περισσότερους σε ξενοδοχεία στο Πλημμύρι». Ολονύχτια εκκένωση εκατοντάδων τουριστών από το Γεννάδι. Στην πρώτη γραμμή ο Ερυθρός Σταυρός #Ροδου. #ΡΟΔΟΣ #φωτια #Rhodes #rodos #Rhodos #fire pic.twitter.com/EKn7B4oEGT — Lucas Velidakis (@UrbanRat7) July 23, 2023  «Μια εικόνα που θα μου μείνει είναι η παραλία Γενναδίου όταν την αδειάσαμε. Πολλοί είχαν αφήσει τα υπάρχοντα τους (βαλίτσες, κλπ) στην παραλία για να σωθούν», λέει κ. Σαλαμαστράκης που με την ομάδα του παρέμεινε επί ώρες στο πεδίο. Όταν και εκείνοι έφτασαν στο Πλημμύρι, αντίκρισαν μια εικόνα με εκατοντάδες τουρίστες να κοιμούνται παντού. Παρά την κούραση τους, παρείχαν τις πρώτες βοήθειες σε όποιον το είχε ανάγκη, ενώ με το πρώτο φως είδαν να «χιονίζει» στάχτη. «Οι άνθρωποι μας ευχαριστούσαν, αισθάνονταν ασφαλείς όσο μας έβλεπαν, τους καθησυχάζαμε, απλά δεν ξέραμε άμεσα που θα τους πήγαιναν». ",False
newsbomb.gr,https://www.kathimerini.gr/society/562535563/foties-pyrini-kolasi-apo-tin-kerkyra-mechri-ti-rodo-ta-energa-metopa/,,Φωτιές: Πύρινη κόλαση από την Κέρκυρα μέχρι τη Ρόδο – Τα ενεργά μέτωπα,2023-07-23T23:09:56+03:00,Newsroom,"Σκληρή μάχη με τις φλόγες δίνουν για ακόμα ένα βράδυ οι δυνάμεις της Πυροσβεστικής σε ολόκληρη τη χώρα. Πύρινα μέτωπα είναι σε εξέλιξη σε Ρόδο, Κάρυστο, Κέρκυρα και Αιγιάλεια Σκληρή μάχη με τις φλόγες δίνουν για ακόμα ένα βράδυ οι δυνάμεις της Πυροσβεστικής σε ολόκληρη τη χώρα, καθώς, εκτός από τα πύρινα μέτωπα στη Ρόδο, μεγάλες πυρκαγιές ξέσπασαν την Κυριακή σε Κάρυστο, Κέρκυρα και Αιγιάλεια. Ειδικότερα, σύμφωνα με τον εκπρόσωπο τύπου του Πυροσβεστικού Σώματος, Βασίλη Βαθρακογιάννη, την Κυριακή εκδηλώθηκαν 64 νέες δασικές πυρκαγιές. «Τα δύσκολα είναι μπροστά μας. Οι συνθήκες παραμένουν ακραίες. Όλες οι δυνάμεις πολιτικής προστασίας παραμένουν σε κατάσταση συναγερμού», τόνισε ο κ. Βαθρακογιάννης. Λεπτό προς λεπτό οι εξελίξεις όπως τις κατέγραψε η «Κ» Εκατοντάδες πυροσβέστες και εθελοντές βρίσκονται στα μέτωπα της φωτιάς στη Ρόδο και θα παραμείνουν εκεί όλη τη νύχτα. Σε όλη τη διάρκεια της ημέρας πραγματοποιήθηκαν ρίψεις νερού από πυροσβεστικά αεροπλάνα και ελικόπτερα. Το μέτωπο που παραμένει ενεργό είναι εκείνο του Ασκληπιείου, καθώς και αυτό στην περιοχή του φράγματος του Γαδουρά. Ενεργά μέτωπα υπάρχουν επίσης στις περιοχές Απολλώνων και Λαέρμων. Κατά τη διάρκεια της ημέρας σημειώθηκαν εκ περιτροπής διακοπές ρεύματος σε όλες τις περιοχές του νησιού στο πλαίσιο προγραμματισμού από τον ΔΕΔΔΗΕ. Η μάχη, σύμφωνα και με εκτιμήσεις αρμοδίων, θα διαρκέσει και τις επόμενες μέρες, αφού αναμένεται ότι θα υπάρχουν αρκετές αναζωπυρώσεις. Σε εξέλιξη είναι οι έρευνες για το πώς ξεκίνησε η μεγάλη πυρκαγιά στη Ρόδο, ενώ συλλέγονται μαρτυρίες και υλικό. Την Κυριακή, η Ιερά Μονή Θάρρι όπου διέμεναν πέντε μοναχοί, εκκενώθηκε προληπτικά. Οι εναέριες δυνάμεις πυρόσβεσης αναμένεται να ξεκινήσουν από νωρίς το πρωί τις ρίψεις νερού. «Η δασική έκταση της Ρόδου που κάηκε είναι μια σημαντική απώλεια. Είναι σε κομβικό σημείο, στον πυρήνα του δάσους. Θα υπάρξουν περιβαλλοντικά προβλήματα, καταρχάς στη χλωρίδα και στην πανίδα, κι έπειτα στην ποιότητα του αέρα, στο έδαφος, στο υπέδαφος. Είναι μια σημαντική οικολογική καταστροφή», ανέφερε στην «Κ» ο καθηγητής Φυσικών Καταστροφών, Ευθύμιος Λέκκας. Στα ύψη βρίσκεται η αγωνία για την πορεία της πυρκαγιάς που βρίσκεται σε πλήρη εξέλιξη στην Κάρυστο. Οι δυνάμεις της Πυροσβεστικής κατάφεραν να οριοθετήσουν μερικώς το ένα από τα τρία μέτωπα, ωστόσο, τα άλλα δύο κινούνται απειλητικά, τροφοδοτούμενα από τους ισχυρούς ανέμους που πνέουν στην περιοχή.  Το απόγευμα της Κυριακής, μήνυμα εστάλη από το 112 για την εκκένωση των οικισμών Λιβάδι, Ποτάμι, Περναράκι και Πλατανιστός. Το βράδυ της Κυριακής, ένα από τα πύρινα μέτωπα πλησίασε επικίνδυνα το χωριό Πλατανιστός, ωστόσο οι αστυνομικοί κατάφεραν και απομάκρυναν με ασφάλεια τους κατοίκους. Ιδιαίτερα δύσκολες χαρακτήρισε στην «Κ» τις συνθήκες στην Κάρυστο ο αντιπεριφερειάρχης Στερεάς Ελλάδας, Γιώργος Κελαϊδίτης. Μεγάλης έντασης πυρκαγιά ξέσπασε το απόγευμα της Κυριακής στην περιοχή Δερβενάκια της Αιγιάλειας. Η φωτιά απείλησε τον οικισμό Βυτινιώτικα και κινήθηκε κατά μήκος της Νέας Εθνικής Οδού Κορίνθου – Πατρών με κατεύθυνση προς Διακοπτό και Ακράτα. Μήνυμα, μέσω του 112, εστάλη προς τους πολίτες που βρίσκονται στην περιοχή Κάστρο και Καθολικό. Από το απόγευμα, σε επιφυλακή στην περιοχή Δερβένι βρίσκονται δύο πλωτά του Λιμενικού Σώματος, καθώς και ιδιωτικά σκάφη, προκειμένου να συνδράμουν σε περίπτωση που απαιτηθεί. Λόγω της κατάστασης, διακόπηκε η κυκλοφορία στα δύο ρεύματα της παλαιάς εθνικής οδού Πατρών – Κορίνθου, στο ύψος του 162,5 χιλιομέτρου στη γέφυρα «Τσαγρή», ενώ με εντολή της Πυροσβεστικής διακόπηκαν προσωρινά τα δρομολόγια στη γραμμή Διακοπτό-Καλάβρυτα-Διακοπτό. Αργά το βράδυ της Κυριακής, μήνυμα για την εκκένωση της Τράπεζας Αχαΐας εστάλη μέσω του 112, αναφέροντας: «Αν βρίσκεστε στην περιοχή Τράπεζα, εκκενώστε τώρα προς Ακράτα. Δασική πυρκαγιά στην περιοχή σας. Ακολουθείτε τις οδηγίες των Αρχών». Σε πλήρη εξέλιξη βρίσκεται μεγάλη πυρκαγιά που ξέσπασε νωρίς το απόγευμα της Κυριακής από διαφορετικές εστίες στην περιοχή Περίθεια στη βόρεια Κέρκυρα. Η φωτιά καίει δασική και χορτολιβαδική έκταση, ενώ μάχη με τις φλόγες δίνουν οι δυνάμεις της Πυροσβεστικής καθώς και οι άνδρες της Πολιτικής Προστασίας του Δήμου, αφού το πύρινο μέτωπο πλησίαζε το βράδυ τους οικισμούς Σάντα και Μέγκουλα, οι οποίοι εκκενώθηκαν λίγες ώρες νωρίτερα. Κάτοικοι και τουρίστες οποίοι έχουν εγκαταλείψει την περιοχή, ακολουθώντας τις οδηγίες του μηνύματος 112, έφθασαν στο παραλιακό χωριό Κασσιόπη. Ο δήμαρχος της Βόρειας Κέρκυρας Γιώργος Μαχειμάρης ανέφερε το βράδυ ότι «είναι μια δύσκολη κατάσταση και η φωτιά στον οικισμό Μέγκουλα έχει φθάσει στα πρώτα σπίτια». Μήνυμα από το 112 εστάλη επίσης για την προληπτική εκκένωση των οικισμών Πόρτα, Παλιά Περίθεια και Σινιές. Στις περιοχές αυτές βρίσκονται τουριστικές επιχειρήσεις και κατοικίες. Επίσης, μήνυμα μέσω του 112 έλαβαν και οι κάτοικοι στις περιοχές Ρου, Κατάβολο, Κέντρωμα, Τρίτσι, Κοκκοκύλας, Σαρακηνιάτικα, Πλαγιά, Καλάμι, Βλαχάτικα, Καβαλλέραινα, Βιγγλατούρι και Νησάκι. Λόγω της πορείας της πυρκαγιάς, έκτακτες κυκλοφοριακές ρυθμίσεις τέθηκαν σε ισχύ στη διασταύρωση Σινιών και στη διασταύρωση Σπαρτύλα και είναι δυνατή μόνο η κάθοδος των οχημάτων από τους οικισμούς οι οποίοι εκκενώθηκαν προς την περιοχή του Ύψου. Σε επικοινωνία με την «Κ» η Περιφερειάρχης Ιονίων Νήσων, Ρόδη Κράτσα, ανέφερε πως η «φωτιά στην Κέρκυρα έχει εξαπλωθεί αρκετά». Μέσα στις επόμενες ώρες αναμένεται να φθάσουν στην Κέρκυρα τέσσερα πυροσβεστικά οχήματα από την Ήπειρο. Υπό έλεγχο τέθηκε η φωτιά που ξέσπασε λίγο μετά τις 4.30 το απόγευμα της Κυριακής στην περιοχή των Γλαφυρών Μαγνησίας, καίγοντας εκτάσεις χαμηλής βλάστησης και πουρνάρια στο Πεδίο Βολής του Στρατού και της 32ης Ταξιαρχίας Πεζοναυτών, βόρεια του Βόλου. Η φωτιά που είχε δύο μέτωπα και πήρε μεγάλες διαστάσεις λόγω των πολύ υψηλών θερμοκρασιών και των ανέμων, μπήκε μέσα στο Πεδίο Βολής. Αμέσως έσπευσαν ισχυρές πυροσβεστικές δυνάμεις από τον Βόλο, πεζοπόρα τμήματα, δυνάμεις του Στρατού και δεκάδες υδροφόρες της Περιφέρειας Θεσσαλίας και του Δήμου Βόλου, ενώ από αέρος ένα πυροσβεστικό ελικόπτερο και τρία αεροσκάφη tractors έδιναν μάχη για την κατάσβεση της φωτιάς που κάποια στιγμή κατευθυνόταν προς το χωριό Γλαφυρές. Τηλεφωνική επικοινωνία με την Ούρσουλα φον ντερ Λάιεν είχε την Κυριακή ο Κυριάκος Μητσοτάκης. Κατά τη διάρκεια της συνομιλίας, η πρόεδρος της Ευρωπαϊκής Επιτροπής εξέφρασε την αμέριστη συμπαράστασή της στη χώρα, η οποία πλήττεται από καταστροφικές πυρκαγιές.  Η φον ντερ Λάιεν, σε ανάρτησή της στο twitter, έγραψε πως «η Ελλάδα μπορεί πάντα να βασίζεται στην ευρωπαϊκή αλληλεγγύη». I called @KMitsotakis to express our full support for Greece, which is confronted with devastating forest fires and a heavy heat wave due to climate change. Greece is handling this difficult situation with professionalism, putting emphasis on safely evacuating thousands of… https://t.co/WhQ3udTlX6 — Ursula von der Leyen (@vonderleyen) July 23, 2023 Ακραίος κίνδυνος πυρκαγιάς – Κατάσταση Συναγερμού (κατηγορία κινδύνου 5) προβλέπεται τη Δευτέρα, για πέντε περιφέρειες της χώρας καθώς και πολύ υψηλός κίνδυνος πυρκαγιάς (κατηγορία κινδύνου 4) για οκτώ περιφέρειες, σύμφωνα με το Χάρτη Πρόβλεψης Κινδύνου Πυρκαγιάς που εκδίδει η γενική γραμματεία Πολιτικής Προστασίας του υπουργείου Κλιματικής Κρίσης και Πολιτικής Προστασίας (civilprotection.gov.gr): Συγκεκριμένα, ακραίος κίνδυνος πυρκαγιάς – κατάσταση συναγερμού (κατηγορία κινδύνου 5) προβλέπεται αύριο για τις εξής περιοχές: • Περιφέρεια Αττικής• Περιφέρεια Στερεάς Ελλάδας (ΠΕ Βοιωτίας, ΠΕ Εύβοιας)• Περιφέρεια Πελοποννήσου (ΠΕ Αργολίδας, ΠΕ Κορινθίας, ΠΕ Μεσσηνίας)• Περιφέρεια Δυτικής Ελλάδος (ΠΕ Ηλείας)• Περιφέρεια Νοτίου Αιγαίου (ΠΕ Ρόδου) Πολύ υψηλός κίνδυνος πυρκαγιάς (κατηγορία κινδύνου 4) για τις εξής περιοχές: • Περιφέρεια Βορείου Αιγαίου (ΠΕ Χίου, ΠΕ Σάμου, ΠΕ Ικαρίας)• Περιφέρεια Νοτίου Αιγαίου (ΠΕ Καρπάθου, ΠΕ Καλύμνου, ΠΕ Κω)• Περιφέρεια Θεσσαλίας (ΠΕ Λάρισας, ΠΕ Μαγνησίας)• Περιφέρεια Κρήτης• Περιφέρεια Πελοποννήσου (ΠΕ Αρκαδίας, ΠΕ Λακωνίας)• Περιφέρεια Ιονίων Νήσων (ΠΕ Κεφαλλονιάς, ΠΕ Ζακύνθου)• Περιφέρεια Δυτικής Ελλάδος (ΠΕ Αιτωλοακαρνανίας, ΠΕ Αχαΐας)• Περιφέρεια Στερεάς Ελλάδας (ΠΕ Φθιώτιδας, ΠΕ Φωκίδας)  ",True
